total: 699
wangchuk.txt:
  1: རྒྱལ་བའི་སྲས་ཀྱི་ལག་ལེན་སོ་བདུན་མའི་ཚིག་འགྲེལ་རྒྱལ་སྲས་ལམ་བཟང་གསལ་བའི་སྒྲོན་མེ་ཞེས་བྱ་བ་བཞུགས་སོ།
    ། རྟེན་འབྲེལ་མངོན་གཟིགས་སྣང་སྟོང་སྒྱུ་འཕྲུལ་གར། ། རྟག་ཁྱབ་ལྷུན་གྲུབ་མཛད་པ་མཐར་ཕྱིན་ཀྱང་།
    ། ལྔ་བདོའི་འགྲོ་ལ་རྗེས་ཆགས་ཐུགས་སྟོབས་ཀྱིས། ། འགྲོ་འདྲེན་བླ་མེད་ཤཱཀྱའི་དབང་པོར་འདུད།
    ། ལྟ་སྤྱོད་དགོངས་པ་ཤིང་རྟ་རྣམ་གཉིས་ལས། ། ལེགས་བརྒྱུད་རྒྱལ་སྲས་ལམ་བཟང་གསལ་མཛད་པའི།
    ། བཀའ་གདམས་ལམ་འབྲས་བརྒྱུད་པའི་བླ་མ་དང༌། ། ཁྱད་པར་ཐོགས་མེད་བཟང་པོའི་ཞབས་ལ་འདུད།
    ། རྒྱལ་བའི་དགོངས་པ་ཟབ་རྒྱས་གནད་བསྡུས་དོན། ། མ་ནོར་ཇི་བཞིན་བསྡུས་པའི་ལེགས་བཤད་འདིར།
    ། གོ་སླའི་ངག་གིས་ཚིག་དོན་རྣམ་བཤད་པ། ། རྒྱལ་སྲས་ལམ་བཟང་གསལ་བའི་སྒྲོན་མེ་འགོད། །
    དེ་ལ་འདིར་དུས་གསུམ་རྒྱལ་བ་རྣམས་ཀྱི་བགྲོད་པ་གཅིག་པའི་ལམ་བཟང་། རྒྱལ་སྲས་བྱང་ཆུབ་སེམས་དཔའ་རྣམས་ཀྱིས་ཉམས་སུ་བླང་བྱའི་ལག་ལེན།
    གནས་སྐབས་དང་མཐར་ཐུག་གི་བདེ་བ་ཀུན་གྱི་འབྱུང་ཁུངས། འཁོར་བ་དང་མྱ་ངན་ལས་འདས་པའི་ལེགས་ཚོགས་ཐམས་ཅད་ཀྱི་གཞི་རྩ།
    རྒྱལ་སྲས་ཆེན་པོ་དངུལ་ཆུ་ཐོགས་མེད་དཔལ་བཟང་པོས་མཛད་པའི། རྒྱལ་སྲས་ལག་ལེན་སོ་བདུན་མ་ཞེས་བྱ་བའི་གཞུང་བཟང་པོ་ཡིད་བཞིན་གྱི་ནོར་བུ་ལྟ་བུ་འདི་ཉིད་འཆད་པར་བྱེད་པ་ལ་གསུམ།ཐོག་མར་དགེ་བ་བསྟན་བཅོས་རྩོམ་པའི་རྒྱུ་བསྟན་པ་དང༌།
    བར་དུ་དགེ་བ་བརྩམ་བྱ་བསྟན་བཅོས་ལུས་ཀྱི་རང་བཞིན་དངོས། ཐ་མར་དགེ་བ་བསྟན་བཅོས་བརྩམ་པ་མཇུག་གྲུབ་པའི་བྱ་བ་བཤད་པ་དང་གསུམ་ལས།
    དང་པོ་ལའང་གསུམ། མཚན་དོན་དང༌།
  2: མཆོད་བརྗོད།བརྩམ་པར་དམ་བཅའ་བའོ། ། དང་པོ་ནི། རྒྱལ་བའི་སྲས་ཀྱི་ལག་ལེན་སོ་བདུན་མ་བཞུགས་སོ།
    །ཞེས་དེའང་བདུད་བཞིའི་གཡུལ་ལས་རྒྱལ་བས་ན་རྒྱལ་བ་རྣམས་དང༌། དེའི་སྲས་ལ།སྐུ་སྲས་དང༌།
    གསུང་སྲས། ཐུགས་སྲས་དང་གསུམ་ལས། སྐབས་འདིར་ནི་ཐུགས་ཀྱི་སྲས་པོ་བྱང་ཆུབ་སེམས་དཔའ་རྣམས་ཏེ།
    དེ་ནི་རྒྱལ་བ་རྣམས་ཀྱི་གདུང་འཚོབ་པ། དམ་པའི་ཆོས་ཀྱི་མཛོད་འཛིན་པ། གདུལ་བྱའི་ལྷག་མ་སྐྱོང་ནུས་པའི་ཁྱད་པར་གསུམ་དང་ལྡན་པའོ།
    །དེ་ལྟའི་བྱང་སེམས་རྒྱལ་སྲས་རྣམས་ཀྱིས་རྒྱུ་ཚོགས་གཉིས་རྫོགས་པ་དང་། ལམ་སྒྲིབ་གཉིས་སྦྱོང་བ།
    འབྲས་བུ་སྐུ་གཉིས་ཀྱི་གོ་འཕང་མངོན་དུ་བྱེད་པ་ལ། བྱང་ཆུབ་ཀྱི་སྤྱོད་ཕྱོགས་སྤྱད་དཀའ་བ་མགོ་དང་ཡན་ལག་གི་སྦྱིན་པ་ལ་བསླབ་པ་ལ་སོགས་པའི་ལག་ལེན་མང་དུ་བཞུགས་ཀྱང་།
    དེ་དག་ཀྱང་བསྡུ་ན་གཞུང་འདིར་འདུ་བ་ཡིན་པས་ནའོ། །དེ་ལ་བམ་ཚད་ཤོ་ལོ་ཀ་སོ་བདུན་ཡོད་པས་དེ་སྐད་དོ།
    །བཞུགས་སོ་ཞེས་པ་ནི་རྨད་དུ་བྱུང་བའི་གཞུང་བཟང་པོ་ཡིད་བཞིན་གྱི་ནོར་བུ་ལྟ་བུ་ཞིག་འདིར་ཡོད་དོ་ཞེས་མིང་སྒྲོག་པའོ།
    །དེ་ལྟར་མཚན་སྨོས་པས་དབང་པོ་རབ་འབྲིང་ཐ་གསུམ་ལ་རང་རང་གི་དགོས་པ་གྲུབ་པ་སོགས་ཤེས་སླའོ།
    ། ༈ གཉིས་པ་ལ་མདོར་བསྟན་རྒྱས་བཤད་གཉིས་ལས།དང་པོ་ནི། ན་མོ་ལོ་ཀི་ཤྭ་ར་ཡ། ཞེས་དེའང་འཕགས་པ་འཇིག་རྟེན་དབང་ཕྱུག་ལ་ཕྱག་འཚལ་ལོ་ཞེས་པའོ།
    ། གཉིས་པ་ནི། ཞེས་དེའང་སྒྲིབ་བྲལ་མཁྱེན་པའི་ཡེ་ཤེས་གང་གིས། རང་ངོར་གཟུགས་ནས་རྣམ་མཁྱེན་བར་གྱི་ཆོས་ཐམས་ཅད་ཀུན་ཀྱང་རང་གི་ངོ་བོ་དང་རྒྱུ་འབྲས་རྣམ་པར་ཐར་བའི་སྒོ་གསུམ་གྱི་བདག་ཉིད་ལས།
  3: གཞན་དུ་འགྲོ་བ་དང་འདིར་འོང་བ་སོགས་སྤྲོས་པའི་མཐའི་བཞི་དང་བརྒྱད། སྐྱེ་འགག་གནས་གསུམ།
    སྒྲོ་འདོགས་སོ་གཉིས་དང་བྲལ་བའི་སྤྲོས་བྲལ་དབུ་མ་ཆེན་པོ་ཉིད་དུ་གཟིགས་པ་སྟེ། ཇི་སྐད་དུ་རྩ་བ་ཤེས་རབ་ལས།
    གང་གིས་རྟེན་ཅིང་འབྲེལ་བར་འབྱུང་། །འགག་པ་མེད་པ་སྐྱེ་མེད་པ། །ཆད་པ་མེད་པ་རྟག་མེད་པ།
    །འོང་བ་མེད་པ་འགྲོ་མེད་པ། །ཐ་དད་དོན་མིན་དོན་གཅིག་མིན། །སྤྲོས་པ་ཉེར་ཞི་ཞིར་བསྟན་པ།
    །ཞེས་པ་ལྟར་ཆོས་ཐམས་ཅད་ཀྱི་ངོ་བོ་གཅིག་དང་ཐ་དད་ཡོད་མེད་འགལ་འདུ་འགྲོ་འོང་སོགས་ཀྱི་སྤྲོས་པ་ཀུན་དང་བྲལ་བའི་དེ་ཁོ་ན་ཉིད་ཇི་ལྟ་བ་བཞིན་དུ་གཟིགས་ཀྱང་།
    སྟོང་ཉིད་རྟོགས་པའི་སྟོབས་སམ་ཆོས་ཉིད་ཀྱི་རིས་མེད་བརྩེ་བའི་སྙིང་རྗེ་ཆེན་པོས། སྲིད་རྩེ་ནས་མནར་མེད་བར་གྱི་ལམ་རྒྱུད་ལྔར་ལས་ཉོན་གྱི་གཞན་དབང་དུ་གྱུར་པའི་འགྲོ་བ་སེམས་ཅན་རྣམས་སྡུག་བསྔལ་རྒྱུ་འབྲས་གཉིས་ལས་བསྒྲལ་བའི་ཆེད་དུའམ་དེའི་དོན་ལ་ཐུགས་རྗེས་གཟིགས་པ་ཙམ་མིན་པར་མཐའ་གཅིག་ཏུ་གཞན་ཕན་གྱི་ཕྲིན་ལས་རྟག་ཁྱབ་ལྷུན་གྲུབ་ཀྱི་མཛད་པ་རྒྱུན་མི་འཆད་པར།
    དཔེར་ནི་མས་བུ་གཅིག་པུ་ལ་བརྩེ་བ་ལྟར་གཡེལ་བ་མེད་པ་སྟེ། ཇི་སྐད་དུ། རྒྱ་མཚོ་ཆུ་སྲིན་གནས་ཀྱི་རླབས།
    །དུས་ལོས་ཡོལ་བ་འདས་ཀྱང་སྲིད། །གདུལ་བར་བྱ་བའི་སྲས་དག་ལ། །སངས་རྒྱས་དུས་ལས་ཡོལ་མི་སྲིད།
    །ཅེས་གསུངས་པ་ལྟར་ཐབས་མཁས་ཀྱི་སྤྱོད་པ་རྒྱ་མཚོ་ལྟ་བུའི་སྒོ་ནས་བརྩོན་པར་མཛད་པ་སྟེ།
    དེ་ལྟར་ཁམས་གསུམ་འཁོར་བའི་གདུལ་བྱ་ལ་ཐེག་པ་ཆེན་པོའི་ལམ་སྟོན་པའི་ཕྱིར་དུ་གཟུགས་ཀྱི་སྐུར་བཞེངས་པ།
  4: བླ་མ་དགེ་བའི་བཤེས་གཉེན་བཀའ་དྲིན་མཆོག་ཏུ་ཆེ་བ་རྣམས་དང་།དེ་བཞིན་དུ་དུས་གསུམ་སངས་རྒྱས་ཀུན་གྱི་སྙིང་རྗེའི་རང་གཟིགས་འཕགས་མཆོག་འཇིག་རྟེན་དབང་ཕྱུག་གམ་འགྲོ་དྲུག་གདུལ་བྱའི་ཁམས་ལ་ཐུགས་བརྩེ་བ་ཆེན་པོའི་བདག་ཉིད་དུ་གྱུར་པའི་སེམས་དཔའ་ཆེན་པོ་སྤྱན་རས་གཟིགས་ཞེས་ཁམས་གསུམ་འགྲོ་བ་ཡོངས་ཀྱི་མགོན་སྐྱབས་དང་དཔུང་གཉེན་དམ་པ་དེ་ལ་དུས་རྟག་ཏུ་སྟེ་དེང་ནས་ཇི་སྲིད་བྱང་ཆུབ་སྙིང་པོའི་བར་དུ་བདག་གི་སྒོ་གསུམ་སྟེ་ལུས་ཀྱིས་འདུད་པ་དང༌།
    ངག་གིས་བསྟོད་པ། ཡིད་ཀྱིས་སྙིང་ནས་ཡིད་ཆེས་ཀྱི་གུས་པས་ཕྱག་འཚལ་ལོ་ཞེས་པའོ། ། འདིར་ཐོག་མར་བླ་མ་ལ་ཕྱག་མཛད་པ་ཅིའི་༈
    ཕྱིར་ན། དེའང་བླ་མ་དང་སྤྱན་རས་གཟིགས་གཅིག་དང་སོ་སོ་བར་གོ་ཚུལ་གཉིས་ལས་གང་ཡིན་ཡང་འདི་ལྟ་སྟེ།
    སྲས་བཅས་རྒྱལ་བ་རྣམས་ཀྱི་འཕྲིན་ལས་ཇི་ལྟར་མྱུར་ནའང་ཉི་མ་ལས་མེ་ཤེལ་བརྒྱུད་དེ་སྲ་བར་མེ་ཟིན་པ་ལྟར་བླ་མ་དགེ་བའི་བཤེས་གཉེན་གྱི་བརྒྱུད་པའི་མན་ངག་ལ་མ་བརྟེན་པར་སེམས་ཅན་རྣམས་ཞི་བ་དམ་པའི་ལམ་དང་འབྲས་བུའི་གོ་འཕང་ལ་དབུགས་དབྱུང་དཀའ་བས་ཡིན་ཏེ།
    ཇི་སྐད་དུ། ཐུབ་རྣམས་སྡིག་པ་ཆུ་ཡིས་མི་འཁྲུ་ཞིང་། །འགྲོ་བའི་སྡིག་བསྔལ་ཕྱག་གིས་མི་སེལ་ལ།
    །ཉིད་ཀྱི་རྟོགས་པ་གཞན་ལ་སྤོ་མིན་པར། །ཆོས་ཉིད་བདེན་པ་བསྟན་པས་གྲོལ་པར་འགྱུར། །ཞེས་གསུངས་པས་སོ།
    ། གཞན་ཡང་སྤྱོད་འཇུག་ལས། སེམས་ཅན་རྣམས་ལ་ཕན་མཛད་པའི། །སངས་རྒྱས་གྲངས་མེད་བྱོན་གྱུར་ཀྱང་།
    །བདག་ནི་རང་གི་ཉེས་པ་ཡིས། །གསོ་བའི་སྤྱོད་ཡུལ་མ་གྱུར་ཏོ། །
  5: ཞེས་གསུངས་པ་ལྟར་སྔོན་བྱོན་འདས་པའི་སངས་རྒྱས་དང་བྱང་སེམས་མང་པོ་ཞིག་བྱོན་ཀྱང་དེ་དག་གི་གདུལ་ཞིང་དུ་མ་གྱུར་པའི་ལས་ངན་པའི་སེམས་ཅན་རང་ཅག་ལྟ་བུ་ལ་སྲས་བཅས་རྒྱལ་བ་རྣམས་ལས་ཀྱང་བཀའ་དྲིན་གྱི་ངོས་ནས་བླ་མ་ལས་ལྷག་པ་མེད་དེ།
    སྒྱུ་འཕྲུལ་དྲ་བའི་རྒྱུད་ལས། བླ་མ་སངས་རྒྱས་བླ་མ་ཆོས། །དེ་བཞིན་བླ་མ་དགེ་འདུན་ཏེ།
    །ཀུན་གྱི་བྱེད་པོ་བླ་མ་ཡིན། །བླ་མ་དཔལ་ལྡན་རྡོ་རྗེ་འཆང་། །ཞེས་དང་། བླ་མ་མེད་པའི་གོང་རོལ་ན།
    །སངས་རྒྱས་བྱ་བའི་མིང་ཡང་མེད། །བསྐལ་བ་སྟོང་གི་སངས་རྒྱས་ཀྱང་། །བླ་མ་དག་ལ་བརྟེན་ནས་བྱུང་།
    །ཞེས་སོགས་གསུངས་པས་ན་ད་ལྟ་རང་ལ་ལམ་སྟོན་པའི་བླ་མ་ནི་ཎྞཾ འདས་པའི་སངས་རྒྱས་ཐམས་ཅད་ཀྱི་སྤྲུལ་བ།
    མ་འོངས་པའི་སངས་རྒྱས་རྣམས་ཀྱི་འབྱུང་ཁུངས། ད་ལྟའི་སངས་རྒྱས་ཐམས་ཅད་ཀྱི་རྒྱལ་ཚབ་ཡིན་པས་ན།
    བསྐལ་བ་བཟང་པོའི་སངས་རྒྱས་སྟོང་ལས་ཀྱང་བཀའ་དྲིན་གྱི་ངོས་ནས་བླ་མ་དགེ་བའི་བཤེས་གཉེན་གྱི་ཆེ་བས་རྒྱུ་མཚན་དེ་དག་གིས་ཐོག་མར་བླ་མ་ལ་ཕྱག་མཛད་པའོ།
    ། གསུམ་པ་བརྩམ་པར་དམ་བཅའ་བ་ནི། དེའང་ ཁགནས་སྐབས་ཀྱི་ཕན་པ་ནས་མཐར་ཐུག་གི་བདེ་བ་མ་ལུས་པའི་འབྱུང་གནས་སུ་གྱུར་པའི་ཡང་དག་པར་རྫོགས་པའི་སངས་རྒྱས་རྣམས་གང་ལས་བྱུང་ཞེ་ན།
    སྔར་སློབ་ལམ་ན་དམ་པའི་ཆོས་ཚུལ་བཞིན་དུ་ཡང་དག་པར་བསྒྲུབས་པ་ལས་བྱུང་བ་ཁོ་ན་ཡིན། དེའང་སྔོན་བྱོན་དམ་པ་རྣམས་ལྟ
    ཀྱིས་སློབ་ལམ་ན་དམ་པའི་ཆོས་ཚིག་བཞི་རེ་རེ་འཚོལ་བའི་ཆེད་དུ་ཇི་སྐད་དུ།
  6: མེ་ཚོགས་སྤུ་གྲིའི་སོ་ཡང་བརྒལ་ནས་སུ། །འཆི་མཐར་ཐུག་གི་བར་དུ་དམ་ཆོས་བསྒྲུབས། །ཞེས་གསུངས་པ་ལྟར་དུས་ཡུན་རིང་པོའི་བར་དུ་དཀའ་བ་ཁྱད་དུ་བསད་ཅིང་།
    ལུས་སྲོག་འབེན་དུ་བཙུགས་ཏེ། དང་པོ་ཐོས་པ་བརྟེན་ཞིང་། བར་དུ་ཐོས་དོན་བསམ། མཐར་བསྒོམས་བསྒྲུབས་ཉམས་བཞེས་བྱས་པས་རང་གཞན་དོན་གཉིས་འགྲུབ་པའི་འབྲས་བུ་མངོན་དུ་གྱུར་པ་ཡིན་ནོ།
    ། དེ་ལྟར་དམ་པའི་ཆོས་ཐོས་བསམ་དང་སྒོམ་སྒྲུབ་ཉམས་བཞེས་བྱེད་པ་དེའང་ནི་ཇི་ལྟར་ཉམས་སུ་ལེན་པའི་ཚུལ་ཤེས་དགོས་པ་ནི།
    གནད་དམ་པ་ཡིན་པས་དེའི་ཚུལ་ནི་ཐོག་མར་བྱམས་དང་སྙིང་རྗེས་དྲངས་པའི་དོན་གཉིས་སམ་ཟུར་གཉིས་དང་ལྡན་པའི་བྱང་ཆུབ་མཆོག་ཏུ་སེམས་བསྐྱེད་པ་དང་།
    དེ་ནས་སྦྱིན་དང་ཚུལ་ཁྲིམས་སོགས་རྒྱལ་སྲས་སྤྱོད་པའི་ཐབས་ཀྱི་ཆ་གཙོ་བོར་བསྟན་པ་རྣམས་དང༌།
    །ཆོས་ཐམས་ཅད་བདག་མེད་དུ་རྟོགས་པའི་ཤེས་རབ་ཀྱི་ཆ་སྟེ། ཕྱིན་དྲུག་རྒྱལ་བའི་སྲས་ཀྱིས་ཉམས་ལེན་
    གྱིས་བསྡུས་པའི་ཚོགས་གཉིས་ཟུང་འཇུག་གི་ལམ་སྒྲུབ་པ་སོགས་ཀུན་ལའང་དེ་དང་དེའི་སྒྲུབ་ཚུལ་དང་ཉམས་སུ་ལེན་ཚུལ་གྱི་ལག་ལེན་རྣམས་ཚུལ་བཞིན་དུ་ཤེས་པ་ཁོ་ན་ལ་རག་ལས་པ་སྟེ།
    དམ་ཆོས་བསྒྲུབ་ཚུལ་མི་གཙོ་སྒྲུབ་པ་གཙོ་བོ་ཡིན་པར་གསུངས་པས་ན། འདིར་ནི་གང་ཐེག་པ་ཆེན་པོའི་ལམ་དང༌།
    འབྲས་བུ་བདག་དོན་སངས་རྒྱས་ཆོས་ཀྱི་སྐུའི་གོ་འཕང་དང་། གཞན་དོན་དུ་གཟུགས་སྐུ་རྣམ་གཉིས་ཀྱིས་ཐེག་ཆེན་ཆོས་ཀྱི་འཁོར་ལོ་བསྐོར་བ་སོགས་གང་ལའང་ཐེག་ཆེན་རྒྱལ་སྲས་བྱང་སེམས་རྣམས་ཀྱིས་བླ་མེད་བྱང་ཆུབ་ཀྱི་སྤྱོད་པ་ལ་བསླབ་ཚུལ་གྱི་ལག་ལེན་རྣམས་ཀྱི་གནད་མ་ལུས་པ་གཅིག་ཏུ་བསྡུས་ཏེ།
  7: མ་རྟོགས་ལོག་རྟོག་ཐེ་ཚོམ་གྱི་དྲི་མ་དང་བྲལ་བའི་སྒོ་ནས་ཇི་ལྟ་བ་བཞིན་དུ་བཤད་པར་བྱའོ་ཞེས་དམ་པའི་སྐྱེས་བུ་ཆེན་པོའི་ཐུགས་སྟོབས་མངོན་དུ་བྱས་ཏེ་བསྟན་བཅོས་རྩོམ་པའི་ཐོག་མ་ཉིད་དུ་དམ་བཅས་པའོ།
    ། གཉིས་པ་བརྩམ་བྱ་བསྟན་བཅོས་ལུས་ཀྱི་རང་བཞིན་དངོས་བཤད་པ་ལ། སྔོན་འགྲོ་ཆོས་ལ་འཇུག་ཚུལ་དང༌།
    དངོས་གཞི་སྐྱེས་བུ་གསུམ་གྱི་ལམ་བསྟན་པ་དང་གཉིས་ལས། དང་པོ་ལའང་དལ་འབྱོར་གྱི་མི་ལུས་རྙེད་པར་དཀའ་ཚུལ་དང༌།
    དུག་གསུམ་གྱི་འབྱུང་གནས་ཕ་ཡུལ་སྤོང་དགོས་པར་བསྟན་པ། ཡོན་ཏན་གྱི་འབྱུང་གནས་དབེན་པ་བསྟེན་ཚུལ་བཤད་པ།
    མི་རྟག་པ་དྲན་ནས་ཚེ་འདི་བློས་གཏོང་བ། འགལ་རྐྱེན་ གྲོགས་ངན་སྤོང་དགོས་པར་བསྟན་པ། མཐུན་རྐྱེན་དགེ་བའི་བཤེས་གཉེན་བསྟེན་ཚུལ་བཤད་པ།
    བསྟན་པའི་འཇུག་སྒོ་སྐྱབས་འགྲོ་བཤད་པ་དང་བདུན་ལས། དང་པོ་ནི། །ཞེས་དེའང་མི་ཁོམ་པའི་གནས་བརྒྱད་དང་བྲལ་བས་ན་དལ་ཞེས་དང༌།
    མཐུན་རྐྱེན་དགེ་བའི་ལེགས་ཚོགས་ཐམས་ཅད་རང་རྒྱུད་ལ་འབྱོར་བས་ན་འབྱོར་ཞེས་སོ། །དེ་ལྟར་ད་ལྟའི་མི་ལུས་འདི་ངོ་བོ་དལ་བ་བརྒྱད་དང་ལྡན་པ་ཞིག་དང་།
    ཁྱད་པར་གྱི་ཆོས་འབྱོར་བ་བཅུ་ཚང་བའི་དལ་འབྱོར་གྱི་མི་ལུས་རིན་པོ་ཆེ་འདི་ནི་འཁོར་བའི་སྡུག་བསྔལ་གྱི་ཆུ་མཚོ་ཆེན་པོ་ལས་བསྒྲལ་ཏེ།
    གཏན་དུ་བདེ་བ་རྣམ་པ་ཐམས་ཅད་མཁྱེན་པ་ནོར་བུའི་གླིང་དུ་བགྲོད་པར་བྱེད་པའི་གྲུ་བོ་ཆེ་ལྟ་བུ་ཡིན་ནོ།
    །དེ་ལྟ་བུའི་ལུས་རྟེན་ཁྱད་པར་ཅན་འདིའང་རྒྱུ་དཔེ་གྲངས་གསུམ་གང་གིས་གཞལ་ཡང་ཤིན་ཏུ་རྙེད་པར་དཀའ་བ་སྟེ།
  8: སྤྱོད་འཇུག་ལས། དལ་འབྱོར་འདི་ནི་རྙེད་པར་ཤིན་ཏུ་དཀའ། །སྐྱེས་བུའི་དོན་འགྲུབ་ཐོབ་པར་གྱུར་པ་ལ།
    །གལ་ཏེ་འདི་ལ་ཕན་པ་མ་བསྒྲུབས་ན། །ཕྱིས་འདི་ཡང་དག་འབྱོར་བ་ག་ལ་འགྱུར། །ཞེས་དང༌། མི་ཡི་གྲ་ལ་བརྟེན་ནས་།༸
    ནི། །སྡུལ་བསྔལ་ཆུ་བོ་ཆེ་ལས་སྒྲོལ། །གྲུ་འདི་ཕྱིས་ནས་རྙེད་དཀའ་བས། །རྨོངས་པ་དུས་སུ་གཉིད་མ་ལོག
    །ཅེས་དང༌། མཆོག་སྤྲུལ་རིན་པོ་ཆེས། །རྙེད་དཀའ་འཇིག་སླ་མི་རྟག་དལ་རྟེན་ལ། །སྙིང་པོ་ལོངས་ལ་ལོང་ཡོད་ལྕགས་ཁྲོལ་ལ།
    །ལོང་མེད་མྱུར་དུ་འཆི་བའི་ཚུལ་མཐོང་ནས། །དགོས་མེད་རྒྱུད་ལ་སྐྱེ་བར་བྱིན་གྱིས་རློབས།
    །ཞེས་དང་། ཀརྨ་གླིང་པས། །དལ་འབྱོར་འདི་ནི་ཤིན་ཏུ་རྙེད་དཀའ་ཡང་། །འཆི་བདག་ནད་ཀྱིས་ཉེ་བར་བཏབ་པའི་ཚེ།
    །ཆོས་མེད་འགྲོ་རྣམས་སྟོང་ལོག་སྙིང་རེ་རྗེ། །ཞེས་སོགས་གསུངས་པ་ལྟར་བརྒྱ་ལན་རེའམ་སྟོང་ལན་གཉིས་རེ་མ་གཏོགས་རྙེད་དཀའ་བའི་དལ་རྟེན་བཟང་པོ་ལན་གཅིག་རྙེད་ཚེ་དལ་འབྱོར་ལ་སྙིང་པོ་ལེན་པའི་བློ་ནི་དཔེར་ན་བཀྲེས་པ་ཟས་དང༌།
    སྐོམ་པ་ཆུ་ལ་གདུང་བ་ཨཱི ལྟ་བུ་ཞིག་དགོས་ཏེ། མཉམ་མེད་ཙོང་ཁ་བ་ཆེན་པོས། ལན་གཅིག་རྙེད་པའི་དལ་བའི་རྟེན་བཟང་འདི།
    །ཤིན་ཏུ་རྙེད་དཀའ་དོན་ཆེན་ཤེས་གྱུར་ནས། །ཉིན་མཚན་ཀུན་ཏུ་སྙིང་པོ་ལེན་པའི་བློ། །རྒྱུན་ཆད་མེད་པར་སྐྱེ་བར་བྱིན་གྱིས་རློབས།
    །ཞེས་སོ། ། དེས་ན་འདིར་ཡང་། དལ་འབྱོར་ཞེས་པས་དལ་འབྱོར་རང་གི་ངོ་བོ་བསྟན་ལ། གྲུ་ཆེན་ཞེས་པ་དང༌།
    འཁོར་བའི་མཚོ་ལས་བསྒྲལ་བྱའི་ཕྱིར་ཞེས་པས་དལ་འབྱོར་དོན་ཆེ་ཡི་བར་བསྟན།
  9: རྙེད་དཀའ་ཞེས་པས་རྒྱུ་དཔེ་གྲངས་གསུམ་གྱིས་རྙེད་དཀའ་བར་བསྟན། ཉིན་དང་མཚན་དུ་གཡེལ་བ་མེད་པར་ནི།
    །ཉན་སེམས་ བསྒོམ་པ་ཞེས་པས་གང་དལ་རྟེན་རྙེད་པ་ལ་སྙིང་པོ་ལོན་ཕྱིར་འབད་དགོས་པར་བསྟན་ཏོ།
    །ད་རེས་མ་འབད་ན་ཕྱིས་ནས་འདི་འདྲ་འཐོབ་དཀའ་སྟེ། ཇོ་བོ་རྗེ་ཨ་ཏི་ཤས། དལ་འབྱོར་ཕུན་སུམ་ཚོགས་པའི་ལུས།
    །ཤིན་ཏུ་རྙེད་དཀའ་རྙེད་གྱུར་ཅིང་། །ཕྱིས་ཀྱང་ཤིན་ཏུ་རྙེད་དཀའ་བས། །སྒྲུབ་ལ་འབད་པས་དོན་ཡོད་བྱ།
    །ཞེས་སོ། ། མདོར་ན་འདི་འདྲའི་ལུས་རྟེན་ཕུན་སུམ་ཚོགས་པ་ཞིག་ཐོབ་པའི་དུས་འདིར། བདག་དང་གཞན་ཕ་མར་གྱུར་པའི་མཁའ་ཁྱབ་ཀྱི་སེམས་ཅན་ཐམས་ཅད་སྡུག་བསྔལ་འཁོར་བའི་ཆུ་མཚོ་ཆེན་པོ་ལས་བསྒྲལ་བར་བྱ་བའི་ཕྱིར་དུ།
    ཉིན་སྣང་གི་སྐབས་སུ་འཁོར་བའི་འཁྲུལ་སྣང་གི་བྱ་བ་འཇིག་རྟེན་ཆོས་བརྒྱད་ལ་མི་ཞེན་པ་དང་།
    མཚན་སྣང་གི་སྐབསཾ་སུ་རྨི་ལམ་འཁྲུལ་བའི་ཡུལ་སྣང་ལ་མི་ཆགས་ནིཔར། འགྲོ་འདུག་ཟ་ཉལ་ལ་སོགས་པའི་དུས་ཀུན་ཏུ་ལེ་ལོ་གཡེང་པ་དང༌།
    བྱིང་རྒོད་འཐིབ་རྨུགས་ཀྱི་དབང་དུ་མི་གཏོང་བར་མདོར་ན་སྐད་ཅིག་ཀྱང་གཡེལ་བ་མེད་པའི་སྒོ་ནས་དུས་རྟག་ཏུ་ནི།
    དང་པོ་ཐེག་པ་ཆེན་པོའི་བླ་མ་དགེ་བའི་བཤེས་གཉེན་ཞིག་ལ་བརྟེན་ཅིང་། དེའི་དྲུང་ནས་བ་
    གདམས་པ་ཟབ་མོ་ལ་ལེགས་པར་ཉན་ཏེ། བར་དུ་ཆོས་གང་ཐོས་པའི་ཚིག་དོན་ཐམས་ཅད་ལ་རིགས་པ་རྣམ་པ་བཞིའི་སྒོ་ནས་བརྟགས་ཤིང་དཔྱད་དེ་ཞིབ་མོར་སེམས་དགོས་པ་དང་།
    ཐ་མ་གང་བསམ་པའི་དོན་དེ་ཉིད་ཚུལ་བཞིན་ཡིད་ལ་བསྒོམ་དགོས་ཏེ།
  10: སློབ་དཔོན་དབྱུག་གཉེན་གྱིས། ཚུལ་གནས་ཐོས་དང་བསམ་ལྡན་པས། །སྒོམ་པ་ལ་ནི་རབ་ཏུ་གཞོལ།
    །ཞེས་གསུངས་པ་དང༌། ཇོ་བོ་བཀའ་གདམས་པ་རྣམས་ཀྱིས་མ་ཐོས་པས་ཅི་ཤེས། མ་ཤེས་པས་ཅི་བསྒོམ།
    མ་བསྒོམས་པས་ཅི་གྲོལ། ཞེས་གསུངས་པ་ལྟར། དང་པོ་དམ་པའི་ཆོས་ཉན་ཏེ་ཐོས་བྱུང་གི་ཤེས་རབ་ཎྞཾ
    བསྐྱེད་ཅིང་། བར་དུ་དེའི་དོན་ལ་བསམ་གཞིག་གི་ངེས་པའི་ཤེས་རབ། མཐར་གང་ངེས་པའི་དོན་ལ་བསྒོམ་པས་རྒྱུན་གོམས་པར་བྱེད་པ་སོགས་༼
    ཐོས་བསམ་བསྒོམ་པའི་གོ་རིམ་མ་ནོར་བར་བྱེད་པ་ནི་རྒྱལ་སྲས་བྱང་ཆུབ་སེམས་དཔའ་རྣམས་ཀྱིས་དལ་འབྱོར་ལ་སྙིང་པོ་ལེན་ཚུལ་གྱི་ལག་ལེན་ཡིན་ནོ།
    ། དེ་ལྟར་ཡང་རྒྱལ་སྲས་ཆེན་པོ་ཉིད་ཀྱི་ཞལ་ནསཾ། དེ་བས་རང་གིས་རང་ཉིད་མི་བསླུ་བར། །ཚུལ་གནས་ཐོས་བསམ་སྒོམ་ལ་སྦྱོར་བ་ཡིསཾ།
    །དམ་ཆོས་ཚུལ་བཞིན་སྒྲུབ་ལ་དལ་འབྱོར་འདི། །ཐོབ་པ་དོན་ཡོད་མཛོད་ཅིག་ཤེས་ལྡན་རྣམས། །ཞེས་གསུངས་སོ།
    །སྤྱིར་མི་ལུས་རིན་པོ་ བཆེ་འདི་རྙེད་དཀའ་བ་དང་། ཁྱད་པར་དུ་བསྟན་དང་མཇལ་ཞིང་དམ་པའི་ཆོས་སྒྲུབ་པའི་དལ་འབྱོར་གྱི་ལུས་འདི་ཤིན་ཏུ་རྙེད་པར་དཀའ་ཞིང་།
    དེ་ལས་ཀྱང་འཕྲལ་བྱུང་དང་རིས་ཆད་ཀྱི་མི་ཁོམ་པ་རྣམས་དང་བྲལ་བའི་དལ་རྟེན་ཕུན་སུམ་ཚོགས་པ་ནི་དེ་བས་ཀྱང་ཤིན་ཏུ་རྙེད་དཀའ་ཞིང་དཀོན་ལྷ
    པས་ན། དེ་ལྟ་བུའི་དལ་རྟེན་ཕུན་ཚོགས་ཤིག་ཡིན་མིན་ལ་ལེགས་པར་དཔྱད་དགོས་ཤིང་གལ་ཏེ་མ་ཡིན་ན་ནི།
    འགའ་ཞིག་འཆོས་སུའང་རུང་བས་ལེགས་པར་བཅོས་ཏེ་ཚང་བར་བྱེད་དགོས་པ་དང་། ངེས་པར་ཚང་བ་ཡིན་ན་ནི་ཕུན་སུམ་ཚོགས་པའི་ལུས་རྟེན་འདི་ཆུད་ཟོས་སུ་གཏོང་མི་རིགས་ཏེ།
  11: འབྲོམ་སྟོན་པས། རྟེན་དལ་འབྱོར་འདི་ནི་ཤིན་ཏུ་རྙེད་པར་དཀའ། །རྗེ་སངས་རྒྱས་བསྟན་དང་མཇལ་བ་དེ་བས་དཀོན།
    །ཁྱེད་རྙེད་དཀའི་དལ་འབྱོར་ཆུད་ཟོས་མ་བྱེད་ཅིག །ཅེས་གསུངས་པས་ན་དལ་འབྱོར་གྱི་ལུས་རྟེན་རྙེད་ནས་སྙིང་པོ་མ་ལོན་པ་ནི་དཔེར་ན་ཡིད་བཞིན་གྱི་ནོར་བུ་རྙེད་ནས་ལོངས་སྤྱོད་མ་ནུས་པར་བོར་བླག་ཏུ་སོང་བ་དང་འདྲ་ལ།
    མི་ཚེ་སྡིག་ལས་ལ་གཟད་པ་ནི་ཡིད་བཞིན་གྱི་ནོར་བུ་ཞིག་རང་ལ་ཡོད་ནའང་དེ་ཉིད་དུག་ཅན་གྱི་ཟན་སྒོང་ཞིག་དང་བརྗེས་པ་དང་འདྲ་སྟེ།
    བཀའ་གདམས་པ་ཕུ་ཆུང་བས། དལ་འབྱོར་གྱི་ལུས་ཐོབ་ནས་དགེ་བའི་ལས་མ་བྱས་པར་ཤི་ན།ནོར་བུ་རིན་པོ་ཆེ་རིན་ཐང་མེད་པ་ཞིག་རྙེད་ནས་ལོངས་མ་སྤྱད་པར་སྟོར་དུ་བཅུག་པ་དང་འདྲ་ལ།
    སྡིག་པ་བྱས་ན་ནོར་བུ་དེ་དུག་དང་འདྲེས་པའི་ཟན་ལྡོག་པོ་གཅིག་ཏུ་བཙོང་པ་དང་འདྲ། ཞེས་གསུངས་པ་དང༌།
    ཡང་བཀའ་གདམས་པ་རྗེ་ཁ་རག་པས། དལ་འབྱོར་མི་ལུས་རིན་པོ་ཆེ། །རྙེད་པར་དཀའ་བ་ཐོབ་པ་ལ།
    །ཐོབ་པ་ཡལ་བར་མ་དོར་བར། །གཏན་གྱི་སོ་ནམ་གྱིས་ཤིག་ཨང་། །ཞེས་གསུངས་ སོ། ། གཉིས་པ་དུག་གསུམ་གྱི་འབྱུང་གནས་ཕ་ཡུལ་སྤོང་དགོས་པར་བསྟན་པ་ནི།
    ཞེས་དེའང་རང་ཉིད་རྒྱལ་སྲས་བྱང་ཆུབ་སེམས་དཔའི་སྤྱོད་པ་ལ་བསླབ་པའི་གང་ཟག་ཁྱིམ་ནས་ཁྱིམ་མེད་པར་རབ་ཏུ་བྱུང་བ་ཞིག་ཡིན་ཚེ་ཆགས་སྡང་འཕེལ་བའི་གཞི་མ་ཕ་ཡུལ་ངན་པ་དང་དེའི་ཕྱོགས་ངེས་པར་སྤོང་དགོས་ཏེ།
    ཕ་ཡུལ་ངན་པ་དེ་དང་འགྲོགས་ན་ཡིད་གཅུགས་པའི་མཛའ་བཤེས་ཉེ་དུ་སོགས་གཉེན་རྣམས་སྲུང་སྐྱོབ་བྱེད་པའི་ཆེད་དུ་ཆགས་སྡང་སྣ་ཚོགས་བསགས་ནས་དེ་རྣམས་ཀྱི་ཕྱོགས་ལ་དགའ་གདུང་གི་དབང་གིས་འདོད་ཅིང་ཆགས་པའི་རྟོག་ངན་ཆུ་ལྟར་ཁོལ་བའམ་གཡོ་བར་བྱེད་དེ།
  12: དེས་ན་ཆགས་སྡང་སྐྱེ་ཡུལ་གྱི་ཕ་ཡུལ་དུ་གནས་ན་དམ་པའི་ཆོས་དང་རྒྱབ་འགལ་དུ་འགྲོ་བས་ན།
    ཕ་ཡུལ་ངན་པ་དེ་སྤངས་ནས་དཔག་ཚད་བརྒྱ་ཕྲག་མང་པོའི་ཕ་རོལ་ཏུ་འགྲོ་དགོས་ཏེ། ལྷག་བསམ་བསྐུལ་བའི་མདོ་ལས།
    གང་ལ་སྤྲོས་པའམ་རྩོད་པ་ཡོད་པ་ལས། །དཔག་ཚད་བརྒྱ་ཡི་ཕ་རོལ་འགྲོ་བ་མཆོག །གང་ན་ཉོན་མོངས་ཡོད་པ་དེ་དག་ཏུ།
    །ཡུད་ཙམ་གཅིག་ཏུ་གནས་ཤིང་འདུག་མི་བྱ། །ཞེས་གསུངས་པས་ན། ཆགས་སྡང་ལ་སོགས་པའི་ཉོན་མོངས་པའི་ཚོགས་ཀྱི་འབྱུང་གནས་ཕ་ཡུལ་དེ་ལ་ཞིབ་མོར་བརྟག་ན་བདེ་བ་དང་སྐྱིད་པ་ཅུང་ཟད་ཙམ་ཡང་མེད་པར་འཕྲལ་ཡུན་ཀུན་ཏུ་ཕུང་ཁྲོལ་བསྐྱེད་པས་ན།
    འཁོར་བའི་གནས་དང་འགྲོགས་ན་སྡུག་བསྔལ་ཐམས་ཅད་མེ་ལྟར་འབར་ཞིང་ཆུ་ལྟར་ཁོལ་བ་ནི་འགོག་ཐབས་མེད་པ་ཡིན་ལ།
    ཁྱད་པར་དུ་རབ་བྱུང་དགེ་ཚུལ་སློང་ཞིག་ཡིན་ཚེ་ཁྱིམ་ནས་ཁྱིམ་མེད་པར་རབ་ཏུ་བྱུང་ནས་སྟོན་པ་བཅོམས་ལྡན་འདས་ཀྱི་རྗེས་སུ་ཞུགས་པ་ཡིན་པས་ན།
    ཞེན་ཆགས་སྐྱེ་བའི་ཡུལ་བུད་མེད་དང་།བུ་དང་བུ་མོ། བྲན་གཡོག་སོགས་མེད་ལ། ཞེ་སྡང་སྐྱེ་ཡུལ་གྱི་དགྲ་སོགས་ཀྱང་སྤངས་ཡོད་པས་གང་ཡང་མི་དགོས་ཏེ།
    ལྷག་བསམ་བསྐུལ་བའི་མདོ་ལས། གང་གི་སྤྲོས་པ་འདི་བྱུང་བས། །ཁྱེད་ལ་ཞིང་མེད་ཞིང་ལས་ཚོང་བྱ་མེད།
    །ཁྱེད་ལ་ཆུང་མ་བུ་དང་བུ་མོ་མེད། །ཁྱིམ་དང་གཉེན་གྱི་ཚོགས་ཀྱང་ཡོད་མ་ཡིན། །བྲན་ཕོ་བྲན་མོ་མེད་ཅིང་དབང་ཕྱུག་མེད།
    །རབ་ཏུ་བྱུང་ནས་རྩོད་པར་མ་བྱེད་ཅིག །ཅེས་གསུངས་སོ། །
  13: དེས་ན་རབ་ཏུ་བྱུང་བ་རྣམས་ལ་ནི་ཡུལ་དང་གཉེན། གནས་དང་འཚོ་བ་སོགས་གང་ཡང་བདག་གིར་བཟུང་བ་མེད་པར་བྱ་བ་ཉུང་ཞིང་དོན་ཉུང་བ་དཔེར་ན་རི་དྭགས་ལྟ་བུ་ཞིག་དགོས་ཏེ།
    ཟླ་བ་སྒྲོན་མེར། གང་ལ་རྟག་ཏུ་བདག་གིར་བྱེད་པ་མེད། །གང་ལ་ཡོངས་འཛིན་རྣམ་པ་ཀུན་ཏུ་མེད།
    །བསེ་རུ་ལྟ་བུར་འཇིག་རྟེན་འདིར་གནས་པ། །དེ་དག་ནམ་མཁའ་ལ་ནི་རླུང་ལྟར་རྒྱུ། །ཞེས་སོ།
    །དེས་ན་འཁོར་བའི་གནས་ལ་ཆགས་ནས་འཇིག་རྟེན་ཆོས་བརྒྱད་བསྒྲུབ་ན་མུ་དང་མཐའ་མེད་པར་ངན་སོང་གི་སྡུག་བསྔལ་མྱོང་བའི་གཞི་རེག་ཕུང་གི་དུག་ལྟ་བུ་ཡིན་ཏེ།
    ཇོ་བོ་རྗེས། ཕ་ཡུལ་བདུད་ཀྱི་བཙོན་ཁང་བརྒྱལ། །མི་ཆོས་ལས་ཀྱི་འཆིང་ཐག་ཆོད། །མཛའ་བའི་བཤེས་དང་སྡང་བའི་དགྲ།
    ལས་ངན་བག་ཆགས་ཡུལ་ལས་བྲོས། །ཞེས་སོ།། དེ་ལྟར་འཁོར་བ་ལ་ཆགས་ན་གཉེན་གྱི་ཕྱོགས་ལ་ཕན་བྱེད་དུ་བཟུང་ནས་འདོད་ཆགས་སྐྱེ་བར་མ་ཟད།
    དགྲའི་ཕྱོགས་ལ་གནོད་བྱེད་དུ་དམིགས་པའི་ཕྲག་དོག་དང་གདུག་རྩུབ་སྡང་སེམས་སོགས་ཆེས་ཆེར་བདོ་བའི་དབང་གིས།རང་གཞན་གྱི་རྒྱུད་ན་བསྔོ་བས་མ་ཟིན་པའི་དགེ་རྩ་ཆེ་ཕྲ་གང་ཡོད་ཐམས་ཅད་དུས་སྐད་ཅིག་ལ་ལྷག་མེད་དུ་སྲེག་པར་བྱེད་པའི་ཞེ་སྡང་དྲག་པོ་ཤིན་ཏུ་མི་བཟོད་ཅིང་བརྣག་དཀའ་བ་མེ་དཔུང་ལྟར་འབུར་བར་བྱེད་པའི་གཞིའམ་རྒྱུ་ནི་ཕ་ཡུལ་འཁོར་བའི་གནས་ངན་འདི་ཉིད་ཡིན་ཏེ།
    ཇི་སྐད་དུ། འཁོར་བའི་གནས་ན་བདེ་བ་མེད། །མི་གཙང་ཁང་བར་དྲི་ཞིམ་མེད། །ཅེས་དང༌། ཨོ་རྒྱན་ཆེན་པོས།
  14: འཁོར་བའི་གནས་ན་ཁབ་ཀྱི་རྩེ་ཙམ་ཡང་། །བདེ་བ་ནམ་ཡང་ཡོད་པ་མ་ཡིན་གསུངས། །ཅུང་ཟད་ཡོད་ཀྱང་འགྱུར་བའི་སྡུག་བསྔལ་ཡོད།
    །ཅེས་གསུངས་པ་ལྟར་དུ། ད་ལྟའི་གནས་སྐབས་དང་འདི་ནས་འཁོར་བ་ཕྱི་མ་རྣམས་སུ་ཁ་བརྒྱུད་པའི་ཚེ་ན་ཁྱབ་པ་འདུ་བྱེད་ཀྱི་སྡུག་བསྔལ་དང་།
    འགྱུར་བའི་སྡུག་བསྔལ། སྡུག་བསྔལ་གྱི་སྡུག་བསྔལ་གསུམ་ལས་མ་འདས་པ་སྟེ། དཔེར་ཞན་མེ་མ་མུར་གྱི་འོབས་ལྟ་བུ་དང༌།
    རལ་གྲིའི་ཚལ་དང༌། སྦྲུལ་གདུག་པའི་ཚང་། སྲིན་མོ་མི་ཟན་མའི་གླིང་ལྟ་བུའི་མི་བཟད་པར་གདུང་པའི་སྡུག་བསྔལ་གྱི་གཟེབ་ཏུ་འཕྱན་པ་ཡིན་ཏེ།
    དཔལ་སྤྲུལ་རིན་པོ་ཆེས། ཨེ་མ་ཤི་ནས་མེད་དུ་མི་འགྲོ་སྟེ། །འགྲོ་དྲུག་འཁོར་བའི་གནས་སུ་སྐྱེ་བར་ནིའགྱུར།
    །གང་དུ་སྐྱེས་ཀྱང་བདེ་བའི་གནས་མེད་དེ། །གར་ཡང་བདེ་བ་མེད་པ་མེ་ཡི་འོབས། །ཞེས་གསུངས་པ་ལྟར་དུ་ཕ་ཡུལ་འདི་ལ་ཆགས་ནས་བསྡད་ན་བླང་བྱ་དགེ་བའི་ལས་དེང་དུ་ལེན་མི་ཐུབ་ཅིང་།དོར་བྱ་མི་དགེ་བའི་ལས་ལས་ལྡོག་པར་བྱེད་མི་ནུས་པས་ན་བླང་དོར་གྱི་གནས་ལ་འཇུག་ལྡོག་བྱེད་པའི་བློ་མིག་མི་རྙེད་པར་མིག་ལོང་ལྟ་བུར་གྱུར་ཏེ།
    བླང་དོར་གྱི་གནས་གསལ་བར་བྱེད་པའི་དྲན་ཤེས་ཉམ་པར་གྱུར་ཏེ་རྣམ་དཀར་གྱི་ལེགས་ཚོགས་ཀུན་བརྗེད་པར་བྱེད་པའི་མ་རིག་པ་གཏི་མུག་གིས་མགོ་རྨོངས་ནས་མུན་ནག་འཐུབ་པོའི་ནང་དུ་ཚུད་པར་གྱུར་པ་ལྟ་བུ་སོགས་ཉེས་པ་མང་པོའི་འབྱུང་གནས་ནི་ཕ་ཡུལ་ངན་པ་འདི་ཉིད་ཡིན་ནོ།
    །དེས་ན་ཕ་ཡུལ་འདི་ལ་མི་ཆགས་པར་ གཉེན་མཛའ་ལོངས་སྤྱོད་མཁར་ཁྱིམ་ཐམས་ཅད་ལམ་ཁའི་རོ་བཞིན་དུ་སྤོང་ཞིང་འདོར་བར་བྱེད་རྒྱུ་ནི་རྒྱལ་སྲས་བྱང་ཆུབ་སེམས་དཔའ་རྣམས་ཀྱིས་ཆགས་སྡང་གི་ཡུལ་ངན་སྤོང་ཚུལ་གྱི་ལག་ལེན་ཡིན་ནོ།
    ། ༈
  15: གསུམ་པོ་ཡོན་ཏན་གྱི་འབྱུང་གནས་དབེན་པ་བསྟེན་དགོས་པར་གདམས་པ་ནི། ཞེས་དེའང་གོང་ལྟར་ཕ་ཡུལ་ངན་པ་སྤངས་ནས་ད་ནི་གནས་གང་ཞིག་བསྟེན་ན་ལེགས་ཞེ་ན།
    དེ་ནི་ཕུན་སུམ་ཚོགས་པའི་དབེན་པའི་གནས་བསོད་སྙོམ་སོགས་ཆོས་སྒྲུབ་པའི་མཐུན་རྐྱེན་རྙེད་སླ་བའི་གནས།
    ཆོམ་རྐུན་སོགས་ཀྱི་གནོད་འཚེ་མེད་པའི་གནས་བཟང་བ། ས་ཆུ་སོགས་ཀྱི་ནད་མི་བསྐྱེད་ཅིང་ས་དཔྱད་སོགས་ལེགས་པའི་ཡོན་ཏན་ཚང་པའི་ས་བཟང་བ།
    གྲོགས་ཆོས་མཐུན་གྱི་དགེ་བའི་བསྐུལ་མ་བྱེད་པའི་གྲོགས་བཟང་བ། ཆགས་སྡང་མི་བསྐྱེད་ཅིང་བསམ་གཏན་གྱི་ཚེར་མ་མེད་པས་རྣལ་འབྱོར་བ་བདེ་བའི་ཡོན་ཏན་དང་ལྡན་པའི་གནས་སུ་སྡོད་དགོས་ཏེ།
    མདོ་སྡེ་རྒྱན་ལས། བློ་ལྡན་གང་དུ་སྒྲུབ་པའི་ཡུལ། །ལེགས་པར་རྙེད་དང་གནས་བཟང་དང༌། །ས་བཟང་བ་དང་གྲོགས་བཟང་དང་།
    །རྣལ་འབྱོར་བདེ་བའི་ཡོན་ཏན་ལྡན། །ཞེས་གསུངས་པས་སོ། ། དེ་ལྟར་ཕ་ཡུལ་ངན་པ་དེ་ཉིད་མཆིལ་མའི་ཐལ་བ་བཞིན་དུ་སྤངས་ཏེ་ཁྱིམ་ནས་ཁྱིམ་མེད་པར་དབེན་པའི་གནས་ལ་རང་ཉིད་གཅིག་པུར་རི་དྭགས་རྨས་མ་བཞིན་དུ་འགྲིམ་ནས་སོང་ན།
    ཆགས་སྡང་སྐྱེ་བའི་གནས་ལས་རིང་དུ་སོང་བས་ན་གང་ཡང་ཆགས་སྡང་སྐྱེ་བའི་ཡུལ་མེད་ལ། དེ་མེད་ན་རང་རྒྱུད་ལ་ཉོན་མོངས་པའི་རྟོག་ཚོགས་ཐམས་ཅད་ཀྱང་རིམ་གྱིས་ཟད་པའམ་འགྲིབ་པར་འགྱུར་བ་ཡིན་པ་དང་དེ་འདྲའི་དབེན་པའི་གནས་དེ་བསྟེན་ན་སེམས་ཕྱི་ཚོགས་དྲུག་གི་ཡུལ་ལ་རྣམ་པར་གཡེང་ས་མེདཾ་པས་དགེ་བའི་ལས་གང་བསྒྲུབས་ཀྱང་དཀའ་ཚེག་ཆེན་པོ་མི་དགོས་པར་དགེ་སྦྱོར་གྱི་བྱ་བ་ཐམས་ཅད་ངང་ངམ་ཤུགས་ཀྱིས་འཕེལ་བར་འགྱུར་བ་ཡིན་ཏེ།
  16: མཁན་ཆེན་ཐུབ་བསྟན་བཤད་སྒྲུབ་རྒྱ་མཚོས། བཀྲ་ཤིས་དབྱངས་སྙན་སྒྲོག་པའི་འདབ་བཟང་གི་ཚོགས་ཀྱིས།
    །དུས་བཞིའི་གདམས་ངག་སྟོན་པའི་རྣམ་འགྱུར་ལ་གཟིགས་དང༌། །གང་ཤར་ཆོས་ཀྱི་སྣང་བའི་འཆར་སྒོ་རུ་སྟོན་པའི།
    །ཕུན་ཚོགས་དབེན་ པའི་གནས་དེ་སྙིང་ལ་རེ་དགའ་འོ། །ཞེས་གསུངས་པ་ལྟར་སྔོན་བྱོན་གྱི་མཁས་གྲུབ་གསེར་རིའི་ཕྲེང་བ་ལྟར་བྱོན་པ་རྣམས་ཀྱིས་རྡོ་རྗེའི་ལྗགས་ཀྱིས་ལན་གྲངས་དུ་མར་བསྔགས་པའི་དབེན་པའི་གནས་མཆོག་དེར་བརྙེགས་ནས།
    བློ་ཕུག་ཆོས་ལ་གཏད། ཆོས་ཕུག་སྤྲང་ལ་གཏད། སྤྲང་ཕུག་ཤི་ལ་གཏད། ཤི་ཕུག་གྲོག་སྟོང་ལ་གཏད་ནས་བཞུགས་ན་གོང་གི་དཔོན་ལ་ངོ་སྲུང་མི་དགོས་ཤིང་།
    འོག་གི་སྡེ་ལ་མགོ་འདྲེན་མི་དགོས། ཕྱུག་པོའི་རྒྱུ་ལ་འཚོ་སྐྱོང་མི་དགོས། ལོག་འཚོའི་ཟས་ལ་སེར་སྣ་མི་དགོས་པར་རང་ཉིད་གཅིག་པུར་གུ་ཡངས་བག་ཕེབས་སུ་གནས་པ་ནི་ཤིན་ཏུ་ངོ་མཚར་བའི་གནས་ཡིན་པས་ན།
    མཁན་ཐུབ་བསྟན་བཤད་སྒྲུབ་རྒྱ་མཚོས། བག་ཡངས་ལྷོད་པོར་གནས་པ་དབེན་རི་ཡི་རྒྱལ་ཁབ། །མཐོན་པོའི་ངོ་སྲུང་མི་དགོས་རང་དཔོན་ནི་རང་ཉིད།
    །དམའ་མོའི་མགོ་འདྲེན་མི་དགོས་གཅིག་པུ་རུ་བློ་བདེ། །སྒྲིག་ལམ་གྲྭ་ས་མི་དགོས་གང་བྱུང་ལ་གནས་དང་།
    །བདེ་སྐྱིད་འགྲན་ཟླ་བྲལ་བའི་ངོ་མཚར་ཞིག་ཡོད་སྐད། །ཅེས་གསུངས་པ་ལྟར་རང་ཉིད་དེ་ལྟའི་གནས་དེར་སོས་བདེ་ཕྱི་དལ་གྱི་ངང་ནས་ཞི་བའི་བསམ་གཏན་བསྒོམས་ན་དཀའ་ཚེག་ཆེར་མི་དགོས་པར་ཏིང་ངེ་འཛིན་གྱི་སྒོ་འཕར་བརྒྱ་ཕྲག་ཅིག་ཆར་དུ་འབྱེད་ནུས་ཏེ།
    མཁན་ཐུབ་བསྟན་བཤད་སྒྲུབ་རྒྱ་མཚོས། སྔོན་བྱོན་བཤེས་གཉེན་དུ་མས་ཡང་ཡང་དུ་བསྔགས་པའི།
    །
  17: ཆོས་བརྒྱད་འདུ་འཛི་དང་བྲལ་དབེན་པ་ ཡི་རི་ངོགས། །ཞི་བའི་བསམ་གཏན་བསྒོམ་པ་ཤུགས་འབྱུང་གི་འཕེལ་བའི།
    །གནས་འདི་ཡིད་དང་མཐུན་ཕྱིར་བསྟོད་ཚིག་གི་མེ་ཏོག །ཅེས་གསུངས་སོ། ། དེ་ལྟར་མི་མེད་པའི་དབེན་གནས་ཉམས་དགའ་བ་དེར་བག་ཕེབས་སུ་གནས་ན་བློ་རྩལ་དང་རིག་པ་ཤིན་ཏུ་དྭངས་པར་འགྱུར་བས་ན་ཆོས་གང་ཞིག་ཉམས་སུ་བླངས་ཀྱང་།
    འཁོར་བ་ལ་སྐྱོ་ཤེས་དང་ཞེན་ལོག ངེས་འབྱུང་དང་བྱམས་སྙིང་རྗེ། བྱང་ཆུབ་ཀྱི་སེམས་སོགས་རང་ཤུགས་ཀྱིས་འཕེལ་འོང་བས་ན།
    །བསྐྱེད་རྫོགས་མན་ངག་ཟབ་མོ་གང་ཞིག་བསྒོམས་ཀྱང་ཆོས་དེ་ལ་ངེས་ཤེས་གཏིང་ཚུགས་པ་ཞིག་སྐྱེ་ངེས་པ་ཡིན་ནོ།
    ། དེ་འདྲ་བའི་དབེན་པའི་གནས་དེ་ལ་བཀྲེས་པས་ཟས་དང༌། སྐོམ་པས་ཆུ་འདོད་པ་བཞིན་དུ་དོན་གཉེར་ཆེན་པོས།
    པདྨའི་མཚོ་ལ་ངང་བ་འཇུག་པ་དང༌། བྱིས་པ་སྐྱེད་མོའི་ཚལ་དང་། གླང་ཆེན་ཚད་པས་གདུང་ཚེ་ཆུ་མཚོར་ཞུགས་པ་བཞིན་དུ་དགའ་སྤྲོའི་ངང་ནས་དབེན་པ་དེ་ཉིད་བསྟེན་པ་ནི་རྒྱལ་སྲས་བྱང་ཆུབ་སེམས་དཔའ་རྣམས་ཀྱིས་མཐུན་རྐྱེན་དབེན་པའི་གནས་བསྟེན་ཚུལ་གྱི་ལག་ལེན་ཡིན་ནོ།
    །དེ་ལྟར་བྱང་ཆུབ་སེམས་དཔའི་སྤྱོད་པ་ལ་བསླབ་པར་འདོད་པའི་སྐལ་བཟང་གི་སྐྱེས་བུ་རྣམས་ཀྱིས་བྱང་ཆུབ་ཀྱི་སེམས་བསྒོམ་པའི་གནས་ཐུན་མོང་མ་ཡིན་པ་ནི་དབེན་པའི་གནས་ཡིན་ཏེ།
    སྤྱོད་འཇུག་ལས། དབེན་པའི་ཡོན་ཏན་བསམ་བྱས་ནས། །རྣམ་རྟོག་ཉེ་བར་ཞི་བ་དང༌། །བྱང་ཆུབ་སེམས་ནི་བསྒོམ་པར་བྱ།
    །ཞེས་པ་ལྟར་སྤྱིར་བྱམས་སྙིང་རྗེ་བྱང་ཆུབ་ཀྱི་སེམས་དང༌། ཁྱད་པར་དུ་བདག་གཞན་མཉམ་པ་དང་བརྗེ་བ།
  18: བདག་བས་གཞན་གཅེས་ཀྱི་བྱང་ཆུབ་སེམས་ཀྱི་བློ་ཁྱད་པར་ཅན་དག་ཀྱང་རང་ཤུགས་ཀྱིས་སྐྱེ་ནུས་སོ།
    ། དེ་ལྟར་རང་ཅག་ལས་དང་པོ་པ་རྣམས་ཀྱིས་ནི་ཐབས་ཀྱི་ཆ་ནས་གཞན་ཕན་བྱང་ཆུབ་ཀྱི་ སེམས་བཅོས་མ་མ་ཡིན་པ་ཞིག་དང་།
    བདག་མེད་རྟོགས་པའི་ཤེས་རབ་མངོན་དུ་གྱུར་ཏེ་བདག་གཞན་མཉམ་པའི་ཡེ་ཤེས་མངོན་དུ་མ་གྱུར་པའི་བར་དུ་གཞན་དོན་བསྒྲུབས་ཀྱང་མི་འགྲུབ་པས་ད་ལྟ་རང་དོན་དུ་དབེན་པ་བསྟེན་དགོས་ཏེ།
    ཇོ་བོས། བརྟན་པ་མ་ཐོབ་བར་དུ་འདུ་འཛིས་གནོད་པས་དབེན་པའི་ནགས་ཁྲོད་སྟེན། ཞེས་དང་། ད་ལྟ་འཁོར་གཡོག་བསྟེན་པའི་དུས་མ་ཡིན།
    དབེན་པ་བསྟེན་པའི་དུས་ཡིན། ཞེས་དང༌།འབྲོམ་སྟོན་པས། ད་ལྟ་སྙིགས་མའི་དུས་སུ་སོ་སོའི་སྐྱེ་བོས་དབེན་པར་བྱམས་སྙིང་རྗེ་བྱང་ཆུབ་ཀྱི་སེམས་ལ་བློ་གོམས་པར་བྱ་བ་ལས་སེམས་ཅན་ལ་དངོས་སུ་ཕན་གདག་པའི་དུས་མ་ཡིན།
    ཞེས་གསུངས་པ་དང༌། པུ་ཏོ་བས། དབེན་པར་གནས་པ་ནི་ཏིང་འཛིན་འཕེལ་བའི་རྒྱུ་ཡིན། ཚུལ་ཁྲིམས་དག་པའི་རྒྱུའང་ཡིན།
    དེས་ན་ཆགས་སྡང་སྤོང་བ་ལ་དབེན་པ་བསྟེན་པ་ཤིན་ཏུ་གལ་ཆེའོ། །དེ་ལྟར་ཡང་རྒྱལ་སྲས་ཉིད་ཀྱི་ཞལ་ནས།
    དེ་ཕྱིར་དགྲ་གཉེན་ལོངས་སྤྱོད་མཛའ་བཤེས་ཀྱི། །ཞེན་པ་སྤངས་ནས་དབེན་པའི་གནས་མཆོག་ཏུ།
    །མཁའ་མཉམ་སེམས་ཅན་བདེ་ལ་འགོད་པའི་ཕྱིར། །བྱང་ཆུབ་སེམས་ནི་རྟག་ཏུ་བསྒོམ་པར་བྱ། །ཞེས་གསུངས་སོ།
    ། ༈ བཞི་བ་མི་རྟག་པ་དྲན་པས་ཚེ་འདི་བློས་གཏོང་པ་ནི། ཞེས་དེའང་འཇིག་རྟེན་འདི་སྣང་གི་བྱ་བ་ཐམས་ཅད་བྱིས་པའི་རྩེད་ཁང་དང་སྒྱུ་མའི་འཕྲུལ་འཁོར།
  19: མདང་གི་རྨི་ལམ་བཞིན་དུ་མི་རྟག་ཅིང་མི་བརྟན་པར་སྙིང་པོ་ཏིལ་ཙམ་ཡང་མེད་དེ། སྔར་རང་ཅག་སྐྱེས་ནས་ད་བར་དུ་ཡུན་རིང་པོར་ལྷན་ཅིག་འགྲོགས་པའི་དྲིན་ཅན་ཕ་མ་དང་།
    གཉེན་ཉེ་དུ་གྲོགས་དགའ་མཛའ་ཁྱིམ་བཟའ་ཚང་ལ་སོགས་པའི་མཛའ་བཤེས་ཐམས་ཅད་ལ་ལ་བྲལ་ཟིན་པ་དང་།
    འགའ་ཞིག་ད་ལྟ་འབྲལ་བཞིན་པ་དང༌། ལ་ལ་ཕྱིས་མྱུར་དུ་འབྲལ་བར་འགྱུར་ངེས་ཡིན་པ་བཅས། མདོར་ན་རང་ཉིད་འཆི་བའི་ཚེ་ན་མི་འདོད་བཞིན་དུ་སོ་སོར་འབྲལ་ངེས་པ་ཡིན་ཏེ།
    རྗེ་མི་ལས། དུས་ད་ནང་སྟོང་སྡེའི་བདག་པོ་ཡང་། །དུས་དོ་དགོང་གཅིག་པུར་འགྲོ་ལ་ལྟོས།
    །སང་དང་འཇིག་རྟེན་ཕྱི་མི་གཉིས། །སྔོན་དུ་གང་འོང་ཆ་མ་མཆིས། །ཞེས་སོགས་དང་། ཕ་དམ་པས།
    བཟའ་ཚང་མི་རྟག་ཚོང་དུས་མགྲོན་པོ་འདྲ། །ངན་ཤག་འཐབ་མོ་མ་བྱེད་ཏིང་རི་བ། །ཞེས་དང༌། རྩོམ་ཚོགས་ལས།
    གཉེན་དང་བཟའ་ཚང་མི་རྟག་ཚོང་འདུས་ཀྱི་མགྲོན་པོ། །ཕ་ཡུལ་རིགས་དྲུག་གནས་རིས་སོ་སོ་ལ་ཆས་འགྲོ།
    མངོན་མཐོའི་བདེ་འབྲས་ཐོབ་པའི་ལམ་གྲོ་རེ་ཕྱིན་ནས། །བྱམས་བརྩེའི་ངང་ནས་སྐྱེལ་མ་བཟང་པོ་རེ་མ་འཆུག
    །ཅེས་སོགས་གསུངས་པས་སོ། ། དེ་ལྟར་རང་གི་དཀའ་ཚེགས་དང་ངལ་དུབ་ལ་མ་འཛེམས་པར་སྡིག་སྡུག་གཏམ་ངན་ཐམས་ཅད་ཁྱད་དུ་བསད་ནས།
    འབད་པ་དྲག་པོའི་སྒོ་ནས་བསྒྲུབས་པའི་རྒྱུ་ནོར་ལོངས་སྤྱོད་ཅི་ཙམ་ཡོད་ཀྱང་། དེའི་ནང་ནས་ཐ་ན་རྒྱུ་རྫས་འཕྲན་བུ་ཁབ་སྐུད་ཙམ་ཡང་འཁྱེར་དབང་མེད་ན།
    གཞན་ནོར་རྫས་ཆེན་པོ་རྣམས་འཁྱེར་དབང་མེད་པར་ཤུལ་དུ་ལུས་ནས་འགྲོ་དགོས་པ་སྨོས་ཀྱང་ཅི་དགོས་ཏེ།
  20: ཇོ་བོས། ཐམས་ཅད་བོར་བས་ཅིས་ཀྱང་བྱར་མེད་གང་ལའང་ཞེན་མེད་གྱིས་ཞེས་དང༌། འབྲོམ་གྱིས།
    ཚེ་མི་རྟག་བར་སྣང་གློག་དང་འདྲ། །ཁོ་སྐྱེས་ཙམ་ཉིད་ནས་འཇིག་པའི་ཆོས་ཅན་ཡིན་ཞེས་གསུངས་པས་ན་རང་ཅག་འཛམ་བུ་གླིང་གི་མི་ཐམས་ཅད་དང་པོ་མའི་མངལ་དུ་ཞུགས་པ་ནས་བཟུང་སྟེ།
    ནམ་ཞིག་ཡོངས་སུ་གྲགས་པའི་འཆི་བའི་ལམ་དུ་ཞུགས་ནས་འགྲོ་བ་ལ་སུས་ཀྱང་བཟློག་ཐབས་མེད་པ་ཡིན་ཏེ།སྐྱེས་རབས་ལས།
    དང་པོ་མངལ་དུ་ཞུགས་པའི་ནུབ་མོ་ནས། །དེང་ནས་བཟུང་སྟེ་འཇིག་རྟེན་འདི་དག་ཀུན། །ལམ་དུ་ཞུགས་ནས་ལམ་གཞན་མ་ནོར་བར།
    །འཆི་བདག་དྲུང་དུ་དེ་ནི་ངེས་པར་འགྲོ། ཞེས་དང༌། ཁ་རག་པས། མི་འཆི་སྡོད་པའི་ས་ཕྱོགས་མེད།
    །འཆི་ངེས་དེ་ཡང་མྱུར་དུ་འཆི། །འཆི་ལ་ཅིས་ཀྱང་མི་ཕན་གྱིས། །ལོངས་མེད་རྒྱུད་ལ་སྟེན་ཅིག་ཨང་།
    །དེ་ལྟར་འཆི་བའི་ཚེ་ན་འཇིག་རྟེན་འཁོར་བའི་བྱ་བཞག་ཐམས་ཅད་བསྒྲུབ་ལོང་དང༌། མཇུག་བསྡུ་ལོང་མེད་པར་དགྲ་འདུལ་འཕྲོ་དང་གཉེན་སྐྱོང་འཕྲོ།
    ཟས་ཟ་འཕྲོ། གོས་གྱོན་འཕྲོ། བྱ་བ་བྱེད་འཕྲོར་བཞག་ནས་དབང་མེད་དུ་འགྲོ་དགོས་ཏེ། ཇི་སྐད་དུ།
    ལས་འཕྲོ་རྩིད་སྐུད་བྲེག་པ་བཞིན། །ཟེད་དེ་བཞག་ནས་འགྲོ་གྱིན་གདའ། །ཞེས་དང་། མི་རྟག་གཏམ་ལས།
    །ལྟག་ཆུ་བཅད་པའི་རྫིང་བཞིན་དུ། །སྣོན་མེད་འཕྲུ་བ་དང་བཅས་པ། །ཞེས་སོགས་དང་། ཨོ་རྒྱན་ཆེན་པོས།
    ཚེ་ནི་ཉི་མ་བཞིན་དུ་ཕར་ཕར་འགྲོ། །འཆི་བདག་གྲིབ་སོ་བཞིན་དུ་ཚུར་ཚུར་འོང་། །ཞེས་དང་།དཔལ་སྤྲུལ་པས།
  21: ཐུང་ཐུང་གི་མི་ཚེ་སྤྲིན་བར་གྱི་ཉི་ཟེར། །ཕར་ཕར་དུ་འགྲོ་བ་བཤོལ་ སྒོཐབས་ནི་མི་འདུག
    །ཞེས་སོགས་གསུངས་པས་སོ། ། དེ་བཞིན་དུ་ཡུན་རིང་བོར་འཁོར་བའི་བདེ་སྐྱིད་མྱོང་ནས་ཤི་བ་དང༌།
    ཡུན་ཐུང་ཞིག་མ་གཏོགས་འཁོར་བའི་བདེ་བ་ལ་ལོངས་སྤྱོད་ཁོམ་མ་བྱུང་བར་ཤི་བ་གཉིས་ཀའང་ཤི་བའི་ཚེ་ན་འདྲ་བ་ཡིན་ཏེ།
    དཔེར་ན་རྨི་ལམ་དུ་ལོ་བརྒྱའི་བར་དུ་འཁོར་བའི་བདེ་བ་ལོངས་སྤྱད་པར་སྣང་ནས་མཐར་སད་པ་དང༌།
    ཡང་ཡུད་ཙམ་ཞིག་ལ་བདེ་བ་མྱོང་སྣང་སྐྱེས་ནས་སད་པ་ན་དེ་གཉིས་ཀའང་སྙིང་པོ་མེད་ཚུལ་དང་།
    བདེན་མེད་ཡིན་པ་དང་མི་རྟག་པ་ཡིན་ཚུལ་སོགས་འདྲ་བ་ཡིན་ཏེ། སྤྱོད་འཇུག་ལས། རྨི་ལམ་ལོ་བརྒྱར་བདེ་མྱོང་ནས།
    །སད་པར་གྱུར་པ་གང་ཡིན་པ། །གཞན་ཞིག་ཡིད་ཙམ་བདེ་མྱོང་ནས། །སད་པར་གྱུར་པ་གང་ཡིན་པ། །སད་པ་དེ་དག་གཉིས་ཀར་ཡང་།
    །བདེ་བ་དེ་ནི་ཕྱིར་འོང་མེད། །ཚེ་རིང་ཚེ་ཐུང་གཉིས་ཀ་ཡང་། །འཆི་བའི་དུས་སུ་དེ་འདྲར་ཟད།
    །ཅེས་སོ། །དེས་ན་ཚེ་འདིར་གཞན་ལ་ཚོང་ཁེ་བུན་༈ ལོག་དང་། རྐུ་འཕྲོག་བཅོམ་གསུམ་སོགས་གཡོ་སྒྱུའི་ཐབས་མང་པོ་ལ་བརྟེན་ནས་རྒྱུ་རྫས་ལོངས་སྤྱོད་ཅི་འདྲ་བའི་མང་པོ་ཞིག་རྙེད་དེ་ཡུན་རིང་།པོའི་བར་དུ་བདེ་བ་ལ་ལོངས་སྤྱད་ཀྱང༌།
    མཐར་རང་ཉིད་འཆི་བའི་ཚེ་ན་ནི་མི་ཚེ་དེར་བསགས་པའི་ལོངས་སྤྱོད་ཐམས་ཅད་ཆོམ་རྐུན་དང་འཕྲད་ནས་འཕྲོག་སོང་བ་བཞིན་དུ་རང་ཉིད་གཅིག་པུར་སྐྱབས་མེད་མགོན་མེད་དུ་གྱུར་ནས་སྒྲེན་མོ་ལག་སྟོང་མཆན་དུ་བཅུག་ནས་འགྲོ་དགོས་ཏེ།
  22: སྤྱོད་འཇུག་ལས། རྙེད་པ་མང་པོ་ཐོབ་གྱུར་ཏེ། །ཡུན་རིང་དུས་སུ་བདེ་སྤྱད་ཀྱང་། །ཆོམ་པོས་འཕྲོག་པ་ཇི་བཞིན་དུ།
    །སྒྲེན་མོ་ལག་པ་སྟོང་པར་འགྲོ།ཞེས་གསུངས་སོ། ། དེས་ན་ནོར་ལོངས་སྤྱོད་དང༌། གཉེན་མཛའ་བཤེས་ཇི་འདྲའི་མང་པོ་ཞིག་ཡོད་ཀྱང་ཕན་པ་མེད་དེ།
    ཞི་བ་ལྷས། གསོན་ཚེ་འདི་དང་དེ་བཞིན་དུ། །གཉེན་དང་བཤེས་པ་རྣམས་སྤངས་ནས། །གཅིག་པུར་ག་ཤེད་འགྲོ་དགོས་ན།
    །མཛའ་དང་མི་མཛའ་ཀུན་ཅི་རུང་། །ཞེས་དང༌། ཡང་དེ་ཉིད་ལས། གཉེན་བཤེས་ཀུན་གྱིས་མཐའ་བསྐོར་ཀྱང་།
    །གཉེན་གྱིས་ཅི་ཕན་བཤེས་ཅི་ཕན། །ཞེས་གསུངས་པ་ལྟར། རང་ཉིད་ཤི་རན་ཚེ་གཉེན་བཤེས་ཐམས་ཅད་ཀྱི་རེ་ཐག་གཏིང་ནས་ཆད་དེ་ཅི་བྱ་གཏོལ་མེད་དུ་གྱུར།
    རང་གིས་ཀྱང་འདི་སྣང་ལ་འདུག་ཚད་རྫོགས་པར་ཤེས་ནས་འཚེར་སྣང་སྐྱེས། ཤི་ངེས་ཅན་ཡིན་པར་ཤེས་ནས་སྐྲག་སྣང་སྐྱེས།
    ལས་ངན་པའི་བག་ཆགས་ཀྱི་འཁྲུལ་སྣང་སྣ་ཚོགས་ངེས་མེད་དུ་ཤར་ནས་འཇིགས་སྐྲག་སྐྱེས། ཚེ་འདིར་དམ་པའི་ཆོས་མ་འགྲུབ་པ་ལ་བསམས་ནས་འགྱོད་སྣང་སྐྱེས།
    ཕྱི་མར་ངན་འགྲོའི་སྡུག་བསྔལ་མྱོང་བར་བསམས་ནས་སྙིང་གས་པ་ལྟ་བུའི་སྔངས་སྐྲག་སྐྱེས་ནས།
    ངག་ནས་རྡར་སྐད་ཤོར་ཞིང་། ལུས་ལས་མི་གཙང་བ་འཆོར། མིག་མཆི་མས་གང་།རྐང་ལག་བཞི་བོ་ཡོམ་ཡོམ་བྱས་ནས་ཤི་འཕག་བྱེད་དགོས་ཐུག་འོང་སྟེ།
    སྤྱོད་འཇུག་ལས། མྱ་ངན་ཤུགས་ཀྱིས་སྒྲུང་བ་ཡི། །མིག་དམར་གདོང་ནས་མཆི་མ་འཛག །ཉེ་དུ་རེ་ཐག་ཆད་པ་ན།
    །གཤིན་རྗེའི་ཕོ་ཉའི་བཞིན་ལ་བལྟ། །
  23: ཞེས་དང་། རང་སྡིག་དྲན་པས་གདུང་བ་དང༌། །དམྱལ་བའི་སྒྲ་ནི་ཐོས་པ་དང་། །སྐྲག་པས་མི་གཙང་ལུས་གོས་ཤིང་།
    །མྱོས་པར་གྱུར་ཚེ་ཅི་ཞིག་བྱ། །ཞེས་གསུངས་པ་ལྟར་ཡིན་པས་ན། ད་ལྟ་རང་གི་ལུས་ཀྱི་ནང་དུ་བག་ཆགས་ཉེ་བར་ལེན་པའི་སེམས་དེ་གནས་པའི་རྟེན་མགྲོན་ཁང་དང་ཆོས་མཚུངས་པ་དེ།
    རང་གི་རྣམ་པར་ཤེས་པ་མགྲོན་པོ་ལྟ་བུ་དེས་མྱུར་དུ་བོར་ལ་ཁད་ཡིན་ཚུལ་ཡང་འདི་ལྟར། ཤ་ས་ཁམས་ལ་བརྟེན་ནས་གྲུབ་པ་དང་།
    དྲོད་མེ་ཁམས་ལས་གྲུབ། དབུགས་རླུང་ཁམས།ཁྲག་ཆུ་ཁམས་ལས་གྲུབ་པ་ཡིན་པས་ན། ལུས་འདི་འབྱུང་བ་བཞི་ལ་གཡར་བ་ཡིན་པས།
    འདི་ནི་གནས་སྐབས་ཀྱི་མགྲོན་ཁང་ལྟ་བུ་ཞིག་ཡིན་ལ། ལུས་དེ་ཉིད་བདག་གི་འོ་སྙམ་དུ་འཛིན་པར་བྱེད་མཁན་ནི་བདེ་སྡུག་མྱོང་མཁན་གྱི་རྣམ་ཤེས་འདི་ཉིད་ཡིན་ལ་དེ་ནི་མགྲོན་ཁང་དེའི་ནང་དུ་བོས་པའི་གནས་སྐབས་ཀྱི་མགྲོན་པོ་ལྟ་བུ་ཡིན་པས་མྱུར་དུ་མགྲོན་ཁང་དེ་ཉིད་ལས་ཐོན་ཏེ་བོར་བའམ་བསྒྱུར་ནས་གཞན་དུ་རང་དབང་མེད་
    པར་འགྲོ་ངེས་ཅན་ཡིན་ནོ། ། དེའི་སྐབས་ན་འཆི་བ་འདི་ལ་བཟློག་ཐབས་ནི་མེད་དེ། ཕྱུག་པོའི་ནོར་གྱིས་ཉོ་རྒྱུ་མེད་ཅིང་།
    མང་པོའི་དཔུང་གིས་༈ འཕྲོག་རྒྱུ་མེད། བཙན་པོའི་དབང་གིས་འཛིན་རྒྱུ་མེད། མཐུན་པའི་གྲོགས་ཀྱིས་བསླུ་རྒྱུ་མེད།
    མཁས་པའི་ཚིག་གིས་བཤད་རྒྱུ་མེད། གཉོམ་ཆུང་།གིས་ཞུ་བ་བྱེད་རྒྱུ་མེད་པར་རང་གཅིག་པུ་སྐྱི་གཡའ་བའི་ངང་ནས་བརྒྱལ་འགྲོ་བ་ལྟ་བུའི་སྡུག་བསྔལ་མྱོང་བཞིན་དུ་ཕྱི་མའི་འཇིག་རྟེན་དུ་འགྲོ་དགོས་ངེས་ཅན་ཡིན་ཏེ།
  24: དཔལ་སྤྲུལ་རིན་པོ་ཆེས། ཤི་ན་རེ་ས་ལྷ་ཆོས་ལས་མི་འདུག །ཕན་པའི་ལྷ་ཆོས་རང་བྱས་ཤིག་མེད་ན།
    །འབྱོར་ཡང་ནོར་གྱིས་ཉོ་རྒྱུ་ནི་མི་འདུག །མང་ཡང་དཔུང་གིས་འཕྲོག་རྒྱུ་ནི་མི་འདུག །མཐུན་ཡང་གྲོགས་ཀྱིས་བསླུ་རྒྱུ་ནི་མི་འདུག
    །ཅེས་གསུངས་པས་སོ། ། འོ་ན་དེ་ལྟ་བུའི་འཆི་བ་དེ་ནམ་འོང་རྒྱུ་ཡིན་ཞེ་ན། དེ་ནི་ངེས་བཟུང་ཅི་ཡང་མེད་དེ།
    ནམ་འཆི་ཆ་མེད་དང་འཆི་རྐྱེན་ངེས་མེད་ཀྱི་ཚུལ་ལ་བསམས་ནས་སྒེག་མོའི་མགོ་ལ་མེ་ཤོར་བ་དང་།
    རྡར་མའི་པང་དུ་སྦྲུལ་འཁྱུག་པ་བཞིན་དུ་མྱུར་བ་མྱུར་བར་དམ་པའི་ཆོས་ཤིག་འགྲུབ་ཨེ་ཐུབ་ལ་ཅི་ནུས་ཀྱིས་འབད་དགོས་པར་གསུངས་སོ།
    །དེས་ན་ད་ལྟ་སྙིང་པོ་མེད་པ་མནོག་ཆུང་ཞིང་ཉེས་དམིགས་མང་པའི་ཚེ་འདིའི་བྱ་བ་དགྲ་འདུལ་གཉེན་སྐྱོང་།
    ཞིང་ལས་སོ་ནམ་སོགས་བློས་བཏང་ནས་ཚེ་ཕྱི་མའི་ལམ་དོན་གཉེར་གྱི་བསམ་པས་ཆོས་ལ་འཇུག་པ་ནི་རྒྱལ་སྲས་བྱང་ཆུབ་སེམས་དཔའ་རྣམས་ཀྱིས་ཚེ་འདི་བློས་གཏོང་ཚུལ་གྱི་ལག་ལེན་ཡིན་ནོ།
    ། དེ་ལྟར་འཇིག་རྟེན་ཁམས་སུ་སྐྱེས་ཚད་ཐམས་ཅད་མཐར་འཆི་བ་ལས་མ་འདས་པས་ན་རྒྱུན་དུ་འཆི་བ་མི་རྟག་པ་སྒོམ་པ་འདི་ནི་དམ་པའི་ཆོས་བསྒྲུབ་པ་ལ་ཤིན་ཏུ་མེད་ཐབས་མེད་པའི་གལ་ཆེན་གྱི་རྩ་བ་ཡིན་པས་འདིར་དེ་ཉིད་ཇི་ལྟར་སྒོམ་ཚུལ་སྤྱི་དོན་གྱི་ཚུལ་དུ་ཅུང་སྨོས་ན།
    དེའང་འཆི་བ་མི་རྟག་པ་འདི་ལ་སྒོམ་ཚུལ་མང་དུ་བཤད་པ་ཡོད་ཀྱང་། འདིར་ནི་སྔོན་གྱི་ཇོ་བོ་།བཀའ་གདམས་པ་རྣམས་ཀྱིས་ཉམས་སུ་ལེན་ཚུལ་ཏེ།
  25: དེའང་འདི་ལྟར་རྩ་བ་གསུམ་ནི། ངེས་པར་འཆི་བ་དང༌། ནམ་འཆི་ཆ་མེད། འཆི་ཚེ་ཆོས་མིན་པ་གང་གིས་ཀྱང་མི་ཕན་པར་བསམ་པ་སྟེ་འདི་དག་ནི་ངེས་དགོས་པའི་རྩ་བ་གསུམ་མམ་བསྒྲུབ་བྱ་རྣམ་པ་གསུམ་ཡིན་ལ།
    དེ་དག་རེ་རེ་ལ་རྒྱུ་མཚན་གསུམ་རེ་གསུམ་རེ་བྱས་པས་དགུ་ཡོད་པ་སྟེ། སྔར་མ་ཤི་བར་ལུས་པ་མེད་པ་དང༌།
    ལུས་འདུས་བྱས་ཡིན་པ། ཚེ་སྐད་ཅིག་གིས་འཛད་ སྒྲཔ་སྟེ་རྒྱུ་མཚན་དེ་གསུམ་གྱིས་རྩ་བ་དང་པོའམ་བསྒྲུབ་བྱ་དང་པོ་ངེས་པར་འཆི་བར་གྲུབ་པས་འཆི་ཁར་ཕན་ངེས་ཀྱི་ཆོས་བསྒྲུབ་དགོས་པར་ཐག་བཅད་པ་དང་པོ་ཡིན་ནོ།
    ། ཡང་ཚེ་ལ་ངེས་པ་མེད་པ་དང༌། ལུས་ལ་སྙིང་པོ་མེད་པ། འཆི་བའི་རྐྱེན་མང་བ་སྟེ་རྒྱུ་མཚན་དེ་གསུམ་གྱིས་ནི་རྩ་བ་གཉིས་པ་ནམ་འཆི་ཆ་མེད་དུ་གྲུབ་པས་ཆོས་ད་ལྟ་ནས་བསྒྲུབ་དགོས་པར་ཐག་བཅད་པ་གཉིས་པ་ཡིན་ནོ།
    །ཡང་གཉེན་དང་བཤེས་ཀྱིས་མི་ཕན་པ་དང་། ཟས་དང་ནོར་གྱིས་མི་ཕན་པ་དང་། རང་གི་ལུས་ཀྱིས་མི་ཕན་པ་སྟེ་རྒྱུ་མཚན་དེ་གསུམ་གྱིས་རྩ་བ།
    གསུམ་པ་འཆི་ཚེ་ཆོས་མིན་པ་གང་གིས་ཀྱང་མི་ཕན་པར་བསམ་དགོས་པར་གྲུབ་པས་དམ་པའི་ཆོས་ཁོ་ན་བསྒྲུབ་དགོས་པར་ཐག་བཅད་པ་གསུམ་པ་ཡིན་ནོ།
    །དེ་ལྟར་འཆི་བ་མི་རྟག་པར་ངེས་པར་བྱེད་པའི་རྩ་བ་གསུམ་མམ་བསྒྲུབ་བྱ་གསུམ་པོ་དེ་རྒྱུ་མཚན་གསུམ་རེས་བསྒྲུབས་པས།
    བསྒྲུབ་བྱ་དེ་ཉིད་དུ་ཐག་ཆོད་པའམ་ངེས་པ་འདྲོངས་པ་གསུམ་འབྱུང་བས་ན། རྟག་འཛིན་གྱི་བློ་སྣ་དམ་དམ་པོ་འདི་མ་ལྡོག་གི་བར་དུ་འདི་དག་གི་དོན་ལ་བློ་ཡང་ཡང་བཞག་ནས་མཐར་དམ་པའི་ཆོས་ཞིག་ད་ལྟ་ཉིད་དུ་མྱུར་བ་མྱུར་དུ་བསྒྲུབ་དགོས་སྙམ་པའི་དམ་བཅའ་བྱེད་དགོས་སོ།
    ། ༈
  26: ལྔ་བ་འགལ་རྐྱེན་གྲོགས་ངན་སྤོང་པ་ནི། དེའང་སྡིག་པའི་གྲོགས་པོ་གང་དང་འགྲོགས་ན་ཁོ་རང་གཡོ་སྒྱུའི་བསླུ་བྲིད་ལ་མཁས་པས་ན།
    དངོས་སམ་བརྒྱུད་ནས་བག་མེད་རྣམ་གཡེང་གིས་དུས་འདའ་ཞིང་། ལུས་ངག་གི་བྱ་སྤྱོད་ཐམས་ཅད་ཆོས་མིན་ཟ་ཟིའི་གཟེབ་ཏུ་འཆིང་བྱེད་ཀྱི་ལྕགས་སྒྲོག་ལྟ་བུ་ཡིན་པས་ན།
    འཁོར་བར་འཆིང་བྱེད་དང་ཐར་བའི་སྲོག་རྩ་གཅོད་བྱེད་ཡིན་པས། དེ་དང་མཐུན་པར་འགྲོགས་ན་རང་རྒྱུད་ལ་ཉོན་མོངས་པ་འདོད་ཆགས་ཞེ་སྡང་གཏི་མུག་སྟེ་དུག་གསུམ་སོགས་མི་དགེ་བའི་རྟོག་ངན་སྣ་ཚོགས་དང་ཆོས་མིན་མི་དགེའི་བྱ་སྤྱོད་ངན་པ་ཐམས་ཅད་ཉིན་རེ་བཞིན་དུ་འཕེལ་བར་འགྱུར་བ་སྟེ།
    དཔེར་ན་རེག་ཕུང་གི་དུག་དང་འདྲ་སྟེ། ཨ་ཁུ་རིན་པོ་ཆེའི་ཞལ་ནས། སྡིག་པའི་གྲོགས་པོ་རེག་ཕུང་དུག་དང་འདྲ།
    །ཐར་བའི་སྲོག་རྩར་རྒོལ་བས་རིང་དུ་དོར། །དགེ་བའི་གྲོགས་བཟང་སྨན་པ་མཁས་པ་འདྲ། །འབྲལ་མེད་ཐར་ལམ་འགྲོགས་དགོས་སྙིང་གི་བུ།
    །ཞེས་གསུངས་པ་ལྟར་རོ། ། སྤྱིར་སྡིག་པའི་གྲོགས་པོ་ཟེར་བ་དེའང་ཕར་བལྟས་ཚོད་དུ། མགོ་ལ་རྭ་སྐྱེས་ཤིང་སྤྱན་གསུམ་མཆེ་བ་གཙུག་པ་ཁྲོ་བོ་ལྟ་བུའི་ཁྲོས་འཁྲུགས་འཇིགས་རྔམ་གྱི་ཉམས་དང་ལྡན་པ་ཞིག་མིན་ཡང་།
    རང་ལ་ཚུར་བརྩེ་དགའི་འཛུམ་།ཉམས་དང་ལྡན་ཞིང་། ཚིག་འཇམ་ཞིང་ཕན་པའི་སྐད་ཆ་སྨྲ་བ་ལ་སོགས་པའི་ཚུལ་སྟོན་ནའང་།
    དོན་ལ་གཡོ་སྒྱུའི་བསླུ་བྲིད་ལ་མཁས་པས་རང་དབང་མེད་པར་ཡིད་འགུགས་པར་བྱེད་ཅིང་དེ་ལ་དགའ་ཞིང་ཆགས་པར་གྱུར་པའི་གནས་ལྟ་བུ་ཞིག་ཡིན་ཡང་།
    དེ་དང་ཕན་ཚུན་མཐུན་པར་འགྲོགས་ན་ནི་བདག་དངོས་བརྒྱུད་གང་རུང་གིས་གནས་སྐབས་ཆོས་དང་མི་མཐུན་པའི་རྩེ་རྒོད་གཡེང་པ་ལ་སོགས་བག་མེད་ཀྱི་ཕྱོགས་དང་།
    །
  27: དུག་གསུམ་སོགས་ཉོན་མོངས་པ་སྣ་ཚོགས་སྐྱེད་པར་བྱེད་པ་དང་དེའི་ཕྱོགས་ལ་ཁྲིད་པར་བྱེད་ཅིང་མཐར་འཁོར་བ་དང་ངན་སོང་གི་སྡུག་བསྔལ་
    སྐྱེད་བྱེད་ཀྱི་རྒྱུར་གྱུར་པ་ཞིག་ཡིན་ལ། མདོར་ན་དམ་པའི་ཆོས་དང་མི་མཐུན་ཞིང་མི་དགེ་སྡིག་པའི་ལས་ལ་སྦྱོར་བར་བྱེད་པ་ཞིག་ཡིན་ཚེ་དེ་ནི་སྡིག་པའི་གྲོགས་ཞེས་པ་དེ་ཡིན་པས་འགོ་བའི་ནད་བཞིན་རིང་དུ་སྤོང་དགོས་ཏེ།
    གུང་ཐང་བསྟན་པའི་སྒྲོན་མེས། སྡིག་གྲོགས་ཡིན་ཞེས་རྭ་ཅན་མི་འབྱུང་ཞིང་། །གཅེས་ཤིང་ཕན་པའི་སེམས་ཀྱི་ཟོལ་བསྟན་ནས།
    །རྩེ་དགོད་གཡེང་བ་ལ་སོགས་བག་མེད་པའི། །ལས་ལ་སྦྱོར་ཚེ་སྡིག་པའི་གྲོགས་ཡིན་པས། །འགོ་བའི་ནད་བཞིན་རིང་དུ་སྤོངས་ཤིག་ཨང༌།
    །ཞེས་གསུངས་པ་ལྟར་དུ་དེ་ལྟའི་སྡིག་པའི་གྲོགས་དང་མཐུན་པར་འགྲོགས་ན་ནི་རང་རྒྱུད་ལ་སྔར་ཡོད་པའི་ཐར་བ་སྒྲུབ་པའི་རྒྱུའི་གཙོ་བོ་ཐོས་པ་དང་།
    བསམ་པ། སྒོམ་པའི་རྣམ་དཀར་གྱི་བྱ་བ་ཐམས་ཅད་མར་ངོས་ཟླ་བ་བཞིན་དུ་ཇེ་བས་ཇེ་ཉམས་སུ་འགྱུར་བ་ཡིན་ལ།
    གཞན་ཡང་སེམས་ཅན་ཐམས་ཅད་ལ་དམིགས་པའི་ཡིད་འོང་གི་བྱམས་པ་དང་། བརྩེ་བའི་སྙིང་རྗེ་བྱང་ཆུབ་ཀྱི་སེམས་སོགས་ཐེག་ཆེན་ལམ་གྱི་རྩ་བ་མཐའ་ཡས་པ་རྣམས་དང་།
    མདོར་ན་སྔར་རང་རྒྱུད་ན་དཀར་ཆོས་དགེ་བའི་སེམས་ཅུང་ཟད་རེ་ཡོད་པ་ཐམས་ཅད་ཀྱང་སྡིག་སྟོབས་དང་གྲོགས་སྟོབས་ཀྱིས་མེད་པར་བསྒྱུར་ཞིང་།
    ཕྱིས་འབྱུང་གི་རྣམ་དཀར་དགེ་བའི་ལས་མཚམས་གཅོད་པར་བྱེད་པའི་གཞི་རྩ་ནི་གྲོགས་པོ་ངན་པ་དེ་ཉིད་ཡིན་པས།
    སྡིག་གྲོགས་དང་དེའི་སྤྱོད་ངན་ནི་འགོ་ནད་ཅན་དང་དེའི་རིམས་ནད་བཞིན་དུ་ཆགས་ཞེན་གྱི་འཁྲི་བ་ཆད་ཀྱིས་གཅད་དེ།
  28: དཔེར་ན་མཁྲིས་ནད་ཅན་ལ་བཙོ་ཟན་སྦྱིན་པ་ལྟར་དུ་ཞེན་པ་གཏིང་ནས་ལོག་དགོས་ཤིང༌། གཅན་གཟན་གདུག་པ་ཅན་ལ་ཉེ་བར་བཏུད་མི་ནུས་པ་བཞིན་དུ་གཏན་དུ་སྤོང་བར་བྱེད་པ་ནི་རྒྱལ་སྲས་བྱང་ཆུབ་སེམས་དཔའ་རྣམས་ཀྱིས་སྡིག་པའི་གྲོགས་ངན་སྤོང་ཚུལ་གྱི་ཉམས་སུ་བླང་བྱའི་ལག་ལེན་ཡིན་ནོ།
    ། དེའང་ཇོ་བོ་རྗེའི་ཕ་ཆོས་ཞུས་ལན་ལས། འབྲོམ་གྱིས་ཞུས་པ། ཇོ་བོ་དགྲའི་ནང་ན་སུ་ངན་ལགས།
    ཇོ་བོས། ཕུང་རྒན་སྡིག་པའི་གྲོགས་པོའོ། །ཡང་འབྲོམ་གྱིས་ཞུས་པ། སྡོམ་པའི་འགལ་རྐྱེན་སུ་ཆེ་ལགས།
    ཇོ་བོས།བུད་མེད་ལ་སོགས་ཡིན་པས་སྤོངས། ཡང་འབྲོམ་གྱིས་ཞུས་པ། ཆགས་སྡང་སྐྱེ་ཡུལ་ཇི་ལྟར་སྤོང་།ཇོ་བོས།
    ཆགས་སྡང་སྐྱེ་བའི་གྲོགས་ངན་ཐབས་ཀྱིས་སྤོངས། ཞེས་གསུངས་པ་དང་། །གཞན་ཡང་པུ་ཏོ་བས། འོ་ཅག་ལ་རང་ཚུགས་མེད་པའི་ཁར་གྲོགས་ངན་གྱི་ཁ་ལ་ཉན་ནས་ཁོའི་སྤྱོད་པ་དང་༈
    བསྟུན་ན་ཚེ་འདི་ཕྱི་གཉིས་ཀྱི་འདུན་མ་ནོར་ནས་། ཞེས་གསུངས་སོ། ། དེས་ན་སྐྱེས་བུ་ཐ་མ་ཞིག་གིས་གྲོགས་བཟང་པོ་ཞིག་བསྟེན་ཀྱང་ཆོས་པ་འབྲིང་ལས་མི་འོང་ལ།
    སྐྱེས་བུ་རབ་ཅིག་ཡིན་ཡང་གྲོགས་ཐ་མ་ཞིག་བསྟེན་ན་རང་ཉིད་ཐ་མ་ཞིག་ཏུ་འགྱུར་བ་ལ་དཀའ་ཚེགས་མེད་ཅེས་སྔོན་བྱོན་བཀའ་གདམས་པ་རྣམས་ཀྱིས་ཡང་ཡང་གསུངས་སོ།
    །དེ་ལྟར་སྤྱིར་སྡིག་པའི་གྲོགས་པོ་དང་འགྲོགས་མི་རུང་ཞིང་། ཁྱད་པར་དུ་རབ་ཏུ་བྱུང་བ་རྣམས་ནི་བུད་མེད་རྣམས་དང་ཕྱོགས་ཙམ་ཡང་གཅར་མི་རུང་སྟེ།
    དཔེར་ན་ཁྱི་བཙན་པོའི་ཉེ་སར་གཅར་ན་རང་གི་ལུས་ལ་རྨ་བཏོད་པ་ལའང་ཐག་ཉེ་བ་ལྟར་རབ་ཏུ་བྱུང་བ་རྣམས་བུད་མེད་དང་ཉེ་བར་གཅར་ན་ཚེ་འདིར་གྲགས་པ་ངན་པ་འབྱུང་བ་ལ་ཉེ་བ་དང་།
  29: ཚེ་ཕྱི་མར་ངན་སོང་དུ་ལྷུང་བ་ལའང་ཐག་ཉེ་བ་ཡིན་ཏེ། པུ་ཏོ་བས། ཁྱི་དང་ཉེ་ན་རྨ་དང་ཉེ་བ་ལྟར།
    ཁྱད་པར་དུ་རབ་ཏུ་བྱུང་བ་རྣམས་བུད་མེད་དང་ཉེ་ན་ཚེ་འདིར་གྲགས་པ་ངན་པ་ལ་ཉེ་ལ། ཕྱི་མར་ངན་སོང་དང་ཐག་ཉེ་ཞེས་གསུངས་པ་དང་།
    རྡོ་གྲུབ་འཇིགས་མེད་བསྟན་ཉིས། བྱི་ལ་ཤ་གཉིས་གཏུག་ན། །མི་ཟ་ཟེར་བ་རྫུན་ཡིན། །རབ་བྱུང་མཛེས་མར་ཉེ་ན།
    །སྡོམ་པ་རིམ་གྱིས་གཏོང་འགྲོ། ཞེས་གསུངས་པ་ལྟར་དུ་མི་དགེ་བའི་གྲོགས་པོ་བསྟེན་ན་ཉེས་པ་ཐམས་ཅད་འཕེལ་ཞིང༌།
    རང་རྒྱུད་ཀྱི་ལེགས་པའི་ཡོན་ཏན་ཉམས་པར་འགྱུར་བས་ན་དུས་དང་རྣམ་པ་ཀུན་ཏུ་འདི་ལ་གཟབ་དགོས་ཏེ།
    དྲན་པ་ཉེ་བར་བཞག་པ་ལས། འདོད་ཆགས་དང་ཞེ་སྡང་དང་གཏི་མུག་གི་གཞིར་གྱུར་པའི་སྡིག་པའི་གྲོགས་པོ་ནི་དུག་གི་སྡོང་པོ་ལྟ་བུའོ།
    །ཞེས་དང༌།ཡང་སྨྱུག་རིམ་པས། སྡིག་པའི་གྲོགས་པོ་ལ་དགྲ་མི་ཤ་བོའི་འདུ་ཤེས་བསྐྱེད་པར་བྱའོ།
    ། གྲོགས་ངན་པ་ལ་འགོ་ནད་ཅན་གྱི་རིམ་ནད་ཀྱི་འདུ་ཤེས་བསྐྱེད་པར་བྱའོ། །ཞེས་པ་ལྟར། དམ་ཆོས་བྱང་ཆུབ་སྒྲུབ་པའི་དབང་དུ་བྱས་ན་སྡིག་པའི་གྲོགས་པོ་ནི་ཕ་བསད་ཀྱི་ལག་དམར་ལྟ་བུ་དང༌།
    མཛེ་ནད་ཅན་གྱི་འདུ་ཤེས་བཟུང་ནས་ས་ཕྱོགས་སུའང་བསྟེན་མི་རུང་སྟེ། བསྟེན་ན་རང་རྒྱུད་ལ་སྡིག་པ་འཕེལ་ཞིང་དགེ་བའི་ཆོས་ཀྱི་བར་ཆད་ཉིད་དུ་འགྱུར་ཏེ།
    རྒྱལ་སྲས་ཉིད་ཀྱིས། སྡིག་གྲོགས་བསྟེན་ན་སྡིག་པ་འཕེལ་འགྱུར་ཞིང༌། །དགེ་བའི་ཆོས་ཀྱི་བར་ཆད་བྱེད་པའི་ཕྱིར།
    །
  30: སྐྱེ་བ་ཀུན་ཏུ་བདེ་བ་འདོད་ན་ཁྱོད། །སྐྱེ་བོ་ངན་པའི་གྲོགས་པོ་རིང་དུ་སྤོངས། །ཞེས་གསུངས་པས་སོ།
    ། མདོར་ན་སྡིག་གྲོགས་ངན་པ་དང་འགྲོགས་ན་དེའི་སྐྱོན་གང་ཡོད་རང་ལ་འགོ་སླ་ཞིང་རང་གི་རྒྱུད་ལ་དགེ་བའི་ཆོས་སྔར་མ་སྐྱེས་པ་རྣམས་གསར་དུ་མི་སྐྱེ་ཞིང་།
    སྔར་སྐྱེས་ཟིན་པ་དག་ཀྱང་ཉམས་པར་འགྱུར་བས་ན་སྡིག་པའི་གྲོགས་དེ་ནི་གཏན་དུ་སྤངས་དགོས་པའི་རྒྱུ་མཚན་ཡང་དེ་ཉིད་དོ།
    །དེས་ན་སྡིག་པའི་གྲོགས་པོ་ནི་འདི་ཕྱི་གཉིས་ །ཀྱི་ཕུང་འདྲེ་ཡིན་ཏེ། དཔེར་ན་གླང་པོ་ཆེ་སྨྱོན་པ་ལས་ཀྱང་ཐུ་བ་ཡིན་པའི་ཕྱིར་རོ།
    །དེའང་གླང་ཆེན་སྨྱོན་པ་དང་འཕྲད་ན་རང་ཉིད་ལ་ཚེ་དང་སྲོག་གི་ཉེན་ཡོད་ཀྱང་། དེས་ཕྱི་མར་ངན་སོང་གི་གནས་སུ་འཕེན་མི་ནུས་ཀྱང་།
    སྡིག་གྲོགས་ཀྱི་ཁ་ལ་ཉན་ནས་དེའི་དབང་དུ་སོང་ན་ནི་རང་རྒྱུད་ལ་ཉོན་མོངས་པ་སྣ་ཚོགས་བསྐྱེད་དེ།
    དེའི་འབྲས་བུ་འཁོར་བ་དང་ངན་སོང་གི་གནས་ནས་སྡུག་བསྔལ་ཁྲི་མུན་མང་པོའི་གཟེབ་ཏུ་ཚུད་པར་འགྱུར་ཏེ།མྱང་འདས་ལས།
    བྱང་ཆུབ་སེམས་དཔའ་གྲོགས་ངན་པར་འཇིགས་པ་ལྟར་གླང་པོ་ཆེ་སྨྱོས་པ་སོགས་ལ་མ་ཡིན་ཏེ། འདིས་ནི་ལུས་ཙམ་ཞིག་པར་བྱེད་ཀྱི།
    སྔ་མས་ནི་དགེ་བ་དང་སེམས་རྣམ་པར་དག་པ་གཉིས་ཀ་འཇིག་པར་བྱེད་དོ། །ཞེས་དང༌། སྤྱོད་འཇུག་ལས།
    སེམས་ཀྱི་གླང་པོ་ཡན་བཏང་བས། །མནར་མེད་གནོད་པ་བྱེད་པ་ལྟར། །གླང་ཆེན་མ་ཐུལ་ སྨྱོས་པ་ཡིས།
    །འདི་ན་དེ་འདྲའི་གནོད་མི་བྱེད། །ཅེས་སོ། ། ༈ དྲུག་པ་མཐུན་རྐྱེན་དགེ་བའི་བཤེས་གཉེན་བསྟེན་པ་ནི།
  31: ཞེས་དེའང་གོང་དུ་བཤད་པ་ལྟར་སྡིག་པའི་གྲོགས་པོ་སྤངས་ནས་དེའི་རྗེས་སུ་ཅི་ཞིག་བྱ་དགོས་ཞེ་ན།
    བླ་མ་དགེ་བའི་བཤེས་གཉེན་ཁྱད་པར་བ་ཞིག་དང་དམ་ཆོས་བྱང་ཆུབ་བསྒྲུབ་པའི་དགེ་བའི་བསྐུལ་མ་བྱེད་པའི་གྲོགས་བཟང་པོ་དག་ལ་བརྟེན་དགོས་ཤིང༌།
    དེ་ལྟའི་བཤེས་གཉེན་བཟང་པོ་དང་དགེ་བའི་གྲོགས་པོ་གང་ཞིག་བསམ་སྦྱོར་གཉིས་ཀྱི་སྒོ་ནས་ལེགས་པར་བསྟེན་ནས་དེའི་ཞལ་གསུང་གི་གདམས་པ་ཉམས་སུ་བླངས་ན་རང་རྒྱུད་ཀྱི་ཆགས་སྡང་རྨོངས་གསུམ་སོགས་ཉེས་པའི་ཚོགས་ཇི་སྙེད་ཡོད་པ་རྣམས་ངང་ངམ་ཤུགས་ཀྱིས་ཟད་པར་འགྱུར་ཞིང་།
    ཐོས་བསམ་སྒོམ་གསུམ་དང་བྱམས་སྙིང་རྗེ་བྱང་ཆུབ་ཀྱི་སེམས་རིན་པོ་ཆེ་སོགས་རྣམ་དཀར་དགེ་བའི་ཕྱོགས་ཀྱི་ཡོན་ཏན་ཐམས་ཅད་ཡར་ངོའི་ཟླ་བ་ལྟར་གོང་ནས་གོང་དུ་འཕེལ་བར་འགྱུར་བ་སྟེ།སྐྱེས་རབས་ལས།
    དམ་པ་རྣམས་ནི་སུས་ཀྱང་མི་སྲིང་སྟེ། །དུལ་བའི་ཚུལ་གྱིས་དགེ་བ་བསྟེན་པར་བྱ། །དེ་དང་ཉེ་ན་དེ་ཡི་ཡོན་ཏན་རྡུལ།
    །ཆེད་།དུ་མ་བསྒོས་པར་ཡང་བགོས་པར་འགྱུར། །ཞེས་དང༌། འཇིགས་མེད་གླིང་པས། ཇི་ལྟར་མ་ལ་ཡ་ཡི་ནགས་ཀློང་དུ།
    །རྣམ་པར་འཁྱམ་པའི་སྡོང་།དུམ་ཕལ་ལ་ཡང་། །ཡལ་འདབས་བརླན་པས་ཙནྡ་དྲིས་བྱུག་ལྟར། །གང་ལ་བརྟེན་པ་དེ་ཡི་རྗེས་སུ་འགྲོ།
    ཞེས་དང༌། སྡོང་པོ་བཀོད་པ་ལས། །དགེ་བའི་བཤེས་གཉེན་ལྟ་བ་ལ་ངོམས་པ་མེད་པར་གྱིས་ཤིག དེ་ཅིའི་ཕྱིར་ཞེ་ན།
    དགེ་བའི་བཤེས་གཉེན་རྣམས་ནི་མཐོང་བར་དཀའ་འོ། །འབྱུང་བར་དཀའོ། །ཞེས་གསུངས་པ་ལྟར་དགེ་བའི་བཤེས་གཉེན་ནི་འཇིག་རྟེན་ན་འབྱུང་བའང་དཀའ་ལ།
  32: གལ་ཏེ་བྱོན་ཀྱང་རང་ཉིད་དེ་དང་འཕྲད་ པའང་དཀའ་ཞིང་། གལ་ཏེ་འཕྲད་ཀྱང་དེས་གསུངས་པའི་བཀའ་ཉམས་སུ་ལེན་པའང་ཤིན་ཏུ་དཀའ་བ་ཡིན་ནོ།
    ། དེས་ན་ད་ལྟའང་དགེ་བའི་།བཤེས་གཉེན་གྱི་རྗེས་སུ་བཟུང་ཞིང་། རང་གིས་ཀྱང་བསམ་སྦྱོར་ལེགས་པའི་སྒོ་ནས་བསྟེན་པའི་སྐལ་བ་དང་ལྡན་པ་འདིའང༌།
    སྔོན་བསྐལ་བ་མང་པོར་ཚོགས་བསགས་པའི་འབྲས་བུ་ཡིན་པར་གདོད་མི་ཟའོ། །དེས་ན་ཚེ་འདིར་ལན་གཅིག་ཐོབ་པའི་སྐལ་བ་ཁྱད་པར་ཅན་འདི་ཉིད་སྡིག་གྲོགས་ངན་པའི་དབང་འོག་ཏུ་མི་འགྲོ་བ་དང་།
    ཚེ་ཕྱི་མར་ཡང་ལས་ཉོན་གྱི་དབང་དུ་མི་འགྲོ་བར་ངན་འགྲོར་མི་ལྟུང་ཞིང་བདེ་ནས་བདེ་བའི་ལམ་དུ་རང་དབང་གིས་འགྲོ་ཐུབ་པ་སོགས་ཕན་ཡོན་ཚད་མེད་པ་མང་དུ་ཡོད་དེ།
    སྡོང་བོ་བཀོད་པ་ལས། དགེ་བའི་བཤེས་གཉེན་གྱིས་ཟིན་པ་ངན་འགྲོར་མི་ལྟུང་བ་དང་། སྡིག་གྲོགས་ཀྱི་ལག་ཏུ་མི་འགྲོ་བ་དང་།
    ལས་ཉོན་གྱིས་ཐུབ་པར་དཀའ་བ་སོགས་ཕན་ཡོན་མང་དུ་ཡོད། ཅེས་གསུངས་སོ། ། དེས་ན་ཇི་སྲིད་བྱང་ཆུབ་སྙིང་པོ་མ་ཐོབ་བར་དུ་དགེ་བའི་བཤེས་གཉེན་དང་དགེ་བའི་གྲོགས་པོ་བསྟེན་དགོས་ཏེ།
    ཇོ་བོས། གྲོགས་དག་བྱང་ཆུབ་མ་ཐོབ་བར་དུ་བླ་མ་དགེ་བའི་བཤེས་གཉེན་དམ་པ་སྟེན། ཐེག་ཆེན་གྱི་ཡོན་ཏན་ཆེ་སྐྱེ་ཆུང་སྐྱེ་ཐམས་ཅད་བླ་མ་ལ་བརྟེན་ནས་སྐྱེ།ཞེས་གསུངས་པ་དང་།
    འབྲོམ་སྟོན་པས། རྐྱེན་དགེ་བའི་བཤེས་གཉེན་ཉིན་དང་མཚན་དུ་སྟེན། །གྲོགས་དམ་པ་དགེ་བའི་མཁར་བ་བཟང་དང་འགྲོགས།
    །ཞེས་དང༌། བཀའ་གདམས་པ་སྨུག་རུམ་པས།
  33: དགེ་བའི་བཤེས་གཉེན་ལ་ཡིད་བཞིན་གྱི་ནོར་བུ་རིན་པོ་ཆེའི་འདུ་ཤེས་བསྐྱེད་པར་བྱའོ།
    །གྲོགས་བཟང་པོ་ལ་མཁར་རྫོང་བཙན་པོའི་འདུ་ཤེས་བསྐྱེད་པར་བྱའོ། །ཞེས་གསུངས་སོ། ། དེས་ན་བླ་མ་དགེ་བའི་བཤེས་གཉེན་བསྟེན་ཚུལ་ལའང་བསམ་པ་དང་སྦྱོར་བས་བསྟེན་ཚུལ་གཉིས་ལས།
    དང་པོ་ནི་བླ་མ་ལ་སྙིང་ནས་ཡིད་ཆེས་པའི་དད་པ་འདི་གཙོ་ཆེ་སྟེ། དད་པ་ནི་རང་རྒྱུད་ལ་ཆོས་དཀར་པོའི་ཡོན་ཏན་ཐམས་ཅད་སྐྱེད་བྱེད་ཀྱི་རྩ་བ་དང་ས་བོན་ལྟ་བུ་ཡིན་ཏེ།
    མདོ་ལས། དད་པ་སྔོན་འགྲོ་མ་ལྟར་སྐྱེད་པ་སྟེ། །ཞེས་དང༌། དད་པ་མེད་པའི་མི་དག་ལ། །དཀར་པོའི་ཆོས་རྣམས་མི་འབྱུང་སྟེ།
    །ས་བོན་མེ་ཡིས་ཚིག་པ་ལ། །འབྲས་བུ་སྔོན་མོ་ཇི་བཞིན་ནོ། །ཞེས་དང་། ཨོ་རྒྱན་ཆེན་པོས།
    དད་མེད་ཆུ་དཀྱིལ་རྡོ་རིལ་ལྟ་བུ་ལ། །ཐུགས་རྗེ་ལྕགས་ཀྱུས་ནམ་ཡང་ཟིན་དུས་མེད། །དད་མེད་བྲག་ཕུག་བྱང་བལྟས་ལྟ་བུ་ལ།
    །ཐུགས་རྗེའི་ཉི་མ་ནམ་ཡང་འཆར་དུས་མེད། །ཅེས་སོགས་དང་། དེ་བཞིན་དུ་དད་པ་ནི་འཕགས་པའི་ནོར་བདུན་ལས་གཙོ་བོ་ཡིན་ཏེ།
    འཇིགས་མེད་གླིང་པས། དད་དང་ཚུལ་ཁྲིམས་གཏོང་ལ་གོམས་པ་དང༌། །ཐོས་པས་རྒྱུད་གྲོལ་ཁྲེལ་ཡོད་ངོ་ཚ་ཤེས།
    །ཤེས་རབ་ཕུན་སུམ་ཚོགས་པའི་ནོར་བདུན་པོ། །ཞེས་པའི་འཕགས་པའི་ནོར་བདུན་ལས་ཀྱང་གཙོ་བོར་གསུངས་པ་དང༌།
    དེ་བཞིན་དུ་དད་པ་ནི་རང་གི་རྒྱུད་ལ་ཡོན་ཏན་མི་ཟད་པའི་གཏེར་ལྟ་བུ་དང་། ཐར་བའི་ལམ་དུ་འགྲོ་བྱེད་ཀྱི་རྐང་བ་ལྟ་བུ།
    དགེ་བའི་ཆོས་ཐམས་ཅད་རང་རྒྱུད་ལ་སྡུད་བྱེད་ཀྱི་ལག་པ་ལྟ་བུ་ཡིན་ཏེ།
  34: ཇི་སྐད་དུ། དད་པ་ནོར་དང་གཏེར་དང་རྐང་བའི་མཆོག །ལག་པ་བཞིན་དུ་དགེ་སྡུད་རྩ་བ་ཡིན།
    །ཞེས་སོགས་གསུངས་པ་འདི་དག་ནི་བསམ་པ་རྣམ་དག་གམ་དད་པས་བསྟེན་ཚུལ་ཡིན་ནོ། ། དེ་ནས་གཉིས་པ་སྦྱོར་བས་བསྟེན་ཚུལ་ནི།
    མདོ་སྡེ་རྒྱན་ལས། བཀུར་སྟི་རྙེད་པ་དག་དང་རིམ་གྲོ་དང༌། །སྒྲུབ་པའི་སྒོ་ནས་བཤེས་གཉེན་བསྟེན་པར་བྱ།
    །ཞེས་གསུངས་པ་ལྟར། སྒོ་གསུམ་གུས་པའི་སྒོ་ནས་བཀུར་སྟི་དང་། ལུས་དང་ལོངས་སྤྱོད་ཐམས་ཅད་བླ་མ་ལ་འབུལ་བ་དང་།
    བླ་མའི་བཀའ་ཇི་ལྟར་བསྩལ་བ་དེ་ཉིད་སྲོག་ལ་བབས་ཀྱང་གསུང་གི་ཟུར་ཙམ་ཡང་མི་གཅོག་པ་དང༌།
    ཅི་མཛད་ལེགས་མཐོང་གི་དད་པ་དང་མོས་གུས་བྱེད་པ། བླ་མའི་མཛད་པ་ཐམས་ཅད་དོན་ལྡན་གྱི་དགོས་ཆེད་ཁོ་ནར་ཤེས་པ་དང༌།
    བླ་མའི་ཐུགས་རྒྱུད་ན་བཞུགས་པའི་ལུང་རྟོགས་ཀྱི་ཡོན་ཏན་ཐམས་ཅད་རང་རྒྱུད་ལ་འབྱོར་བའི་ཐབས་ལ་ཅིས་ཀྱང་འབད་དགོས་སོ།
    །དེ་ལྟ་བུའི་བཤེས་གཉེན་དམ་པ་དེ་ནི་རང་གི་ལུས་དང་སྲོག་ལས་ཀྱང་གཅེས་པར་འཛིན་པའི་སྒོ་ནས་བསམ་སྦྱོར་གཉིས་ཀས་ཚུལ་བཞིན་དུ་བསྟེན་པ་ནི་རྒྱལ་སྲས་བྱང་ཆུབ་སེམས་དཔའ་རྣམས་ཀྱིས་བཤེས་གཉེན་བསྟེན་ཚུལ་གྱི་ཉམས་སུ་བླང་བྱའི་ལག་ལེན་ཡིན་ནོ།
    ། ༈ བདུན་པ་བསྟན་པའི་འཇུག་སྒོ་སྐྱབས་སུ་འགྲོ་དགོས་པར་བཤད་པ་ནི། ཞེས་དེའང་ཕྱི་རོལ་མུ་སྟེགས་པ་རྣམས་ཀྱིས་སྐྱབས་གནས་སུ་བཏགས་པ།
    དབང་ཕྱུག་དང་ཁྱབ་འཇུག་སོགས་དང༌། གཞན་ཡང་འཇིག་རྟེན་པའི་ལྷ་དང་ཀླུ་གཉན་དང་ཟོ་དོར་མཐུ་བོ་ཆེ་རྣམས་དང་།
    ཡུལ་ལྷ་དང་གཞི་བདག་སོགས་དྲག་པ་རང་རྒྱུད་པའི་ཚོགས་འདི་དག་ནི་རང་རང་ཡང་མ་རིག་པའི་མུན་ཀློང་ཆེན་པོའི་ནང་དུ་འཕྱན་ནས།
  35: འཁོར་བའི་སྡུག་བསྔལ་གྱི་བཙོན་རར་ཚུད་ཅིང༌། ལས་དང་ཉོན་མོངས་པའི་ལྕགས་སྒྲོག་དམ་པོས་བཅིངས་ནས་ཡོད་པ་ཡིན་པས་ན།
    འཇིག་རྟེན་པའི་ལྷ་ཀླུ་སྡེ་བརྒྱད་གཞི་བདག་མི་མ་ཡིན་པ་འདི་དག་ཇི་ལྟར་མཐུ་ཆེ་ནའང་། དེ་དག་སུས་ཀྱང་མཐོ་རིས་དང་ཐར་བའི་གོ་འཕང་དོན་དུ་གཉེར་བའི་གང་ཟག་སུ་ཞིག་འཁོར་བ་དང་ངན་སོང་གི་སྡུག་བསྔལ་ལས་སྐྱོབ་པར་ནུས་ཏེ།
    དཔེར་ན་ཆུས་ཁྱེར་མིས་ཆུས་ཁྱེར་མི་སྐྱོབ་པར་མི་ནུས་པ་ལྟར་ཏེ། བཀའ་གདམས་པུ་ཏོ་བས། གཞན་ཡང་འཇིག་རྟེན་པའི་ལྷ་དང་དབང་ཕྱུག་སོགས་དང༌།
    ལྷ་ཀླུ་མཐུ་ཆེ་བ་རྣམས་ཀྱིས་འོ་སྐོལ་གྱི་སྐྱབས་གནས་མི་བཏུབ་སྟེ། ཁོ་རང་ཡང་འཁོར་བ་ལས་མ་འདས་ཞེས་དང༌།
    རྒྱལ་སྲས་ཉིད་ཀྱི་ཞལ་ནས། དེར་ནི་།འཇིག་རྟེན་ལྷ་དང་མི་རྣམས་ནི། །རང་ཡང་འཇིགས་པ་དག་ལས་མ་གྲོལ་བས།
    །གཞན་དག་སྐྱོབ་པའི་ནུས་པ་མེད་པས་ན། །གཏན་གྱི་སྐྱབས་མཆོག་མིན་པར་ཤེས་བྱས་ནས། །ཞེས་གསུངས་པ་ལྟར་དང་།
    མདོ་རྒྱལ་མཚན་དམ་པ་ལས། འཇིགས་པས་སྐྲག་པའི་མི་དག་ནི། །ཕལ་ཆེར་རི་དང་ནགས་ཚལ་དང་། །ཀུན་དགའ་ར་བ་ལ་སོགས་པའི།
    །མཆོད་རྟེན་རྣམས་ལ་སྐྱབས་སུ་འགྲོ། སྐྱབས་དེ་གཙོ་བོ་མ་ཡིན་ཏེ། །སྐྱབས་དེ་དག་ལ་ རྒྱབརྟེན་ནས་ནི།
    །སྡུག་བསྔལ་ཆུ་བོ་ཆེར་མི་སྒྲོལ། །ཞེས་སོ། ། རྒྱུ་མཚན་དེ་དག་གི་ཕྱིར་ན་སྐྱབས་ཡུལ་ཁྱད་པར་ཅན་དཀོན་མཆོག་གསུམ་གང་ལ་སྐྱབས་བཙལ་ན་ནི་གནས་སྐབས་དང་མཐར་ཐུག་ཀུན་ཏུ་མི་བསླུ་བར་རང་གཞན་ཐམས་ཅད་སྲིད་ཞིའི་རྒུད་པ་ཐམས་ཅད་ལས་སྐྱོབ་པར་ནུས་པའི་བདག་ཉིད་ཅན་ཡིན་ཏེ།
  36: ཇི་སྐད་དུ། འཇིགས་པ་གསུམ་གྱི་ཆུ་གཏེར་འཁྲུགས་པ་ལས། །སོགས་ཞེས་དང༌། རྒྱ་མཚོ་ཆུ་སྲིན་གནས་ཀྱི་རླབས།
    །དུས་ལས་ཡོལ་བ་འདས་ཀྱང་སྲིད། །གདུལ་བར་བྱ་བའི་སྲས་དག་ལ། །སངས་རྒྱས་དུས་ལས་ཡོལ་མི་སྲིད།
    །ཅེས་དང་སྤྱོད་འཇུག་ལས། དེ་བས་རྒྱལ་བ་འགྲོ་བའི་མགོན། །འགྲོ་བ་སྐྱོབ་པའི་དོན་བརྩོན་པ།
    །སྟོབས་ཆེན་འཇིགས་པ་ཀུན་སེལ་ལ། །དེ་རིང་ཉིད་ནས་སྐྱབས་སུ་མཆི། །ཞེས་པའི་དོན་ཡང་འགྲོ་བའི་མགོན་ཞེས་པས་ཀུན་ལ་ཐུགས་ཉེ་རིང་མེད་པར་བསྟན་པ་དང༌།
    འགྲོ་བ་སྐྱོབ་པའི་དོན་བརྩོན་པ་ཞེས་པས་ཕན་བཏགས་མ་བཏགས་གཉིས་ལ་ཁྱད་མེད་པར་རིས་མེད་ཀྱི་མཛད་པར་བསྟན།
    སྟོབས་ཆེན་ཞེས་པས་རང་ཉིད་འཇིགས་པ་ཐམས་ཅད་ལས་གྲོལ་ཟིན་པར་བསྟན། འཇིགས་པ་ཀུན་སེལ་ཞེས་པས་ཐུགས་རྗེས་གཞན་སེམས་ཅན་ཐམས་ཅད་གནས་སྐབས་དང་མཐར་ཐུག་གི་འཇིགས་པ་ཀུན་ལས་སྒྲོལ་བའི་ནུས་མཐུ་དང་ལྡན་པར་བསྟན།
    དེ་ལྟར་ཁྱད་ཆོས་བཞི་ལྡན་གྱིས་སྐྱབས་སུ་འོས་པ་ནི་སངས་རྒྱས་ཉིད་ཡིན་གྱི། གཞན་ཕྱི་རོལ་པའི་སྟོན་པ་སོགས་མ་ཡིན་པར་བསྟན་པའོ།
    ། དེའི་ཕྱིར་དེས་བསྟན་པ་དམ་པའི་ཆོས་དང༌། དེའི་རྗེས་སུ་ཞུགས་ཤིང་དེ་ཉམས་སུ་ལེན་པའི་སྐྱེ་འཕགས་ཀྱི་དགེ་འདུན་
    པ་ལའང་སྐྱབས་སུ་འགྲོ་དགོས་ཤིང་འོས་པ་ཡིན་ཏེ། སྐྱབས་འགྲོ་བདུན་ཅུ་བ་ལས།སངས་རྒྱས་ཆོས་དང་དགེ་འདུན་གསུམ།
    །ཐར་བར་འདོད་པ་རྣམས་ཀྱི་སྐྱབས། །ཞེས་གསུངས་པས་སོ། །དེས་ན་དཀོན་མཆོག་གསུམ་ལ་སྐྱབས་སུ་སོང་ན་དེང་ནས་སྐྱེ་བ་རྣམས་སུ་ཕན་འབྲས་ཀྱི་ལེགས་ཚོགས་ཐམས་ཅད་རྒྱ་ཆེན་པོ་འགྲུབ་པར་ངེས་ལ།
  37: ཚེ་འདིར་ཡང་ཚེ་རིང་ཞིང་ནད་མེད་པ་བར་ཆད་སེལ་བ་དང་འདོད་དོན་འགྲུབ་པ་སོགས་མདོར་ན་འདི་ཕྱི་གཉིས་དོན་གྱི་ལེགས་ཚོགས་དང་འདོད་དོན་གང་ཞིག་སྒྲུབ་པ་ལའང་དཀོན་མཆོག་གསུམ་ལ་སྐྱབས་སུ་འགྲོ་བ་ལས་ཟབ་པ་དང་མྱུར་བ་མེད་དེ།
    བཀའ་གདམས་པ་སྤྱན་སྔ་བས། ཀླུ་ཤོད་ན་བདེ་སྐྱིད་སྙན་གསུམ་ཆེ། །ཆོས་མཛད་པ་ཐམས་ཅད་ཀྱང་དེ་འདྲ་ཡིན།
    །འོ་ཅག་ཀྱང་དཀོན་མཆོག་ལ་བློ་གཏད་ན། །བདེ་སྐྱིད་སྙན་གསུམ་འབྱུང་བ་ཡིན། །ཞེས་དང་། བློ་ལྟོས་བྱས་ན་མི་བསླུ་བ།
    །དཀོན་མཆོག་གསུམ་ལས་མི་བདོག་གི །རྟག་ཏུ་སྐྱབས་སུ་སོང་ཞིག་ཨང་། །ཞེས་གསུངས་སོ། ། དེ་ལྟར་དང་འདོད་ཡིད་ཆེས་ཀྱི་དད་པ་གསུམ་པོའི་སྒོ་ནས་དཀོན་མཆོག་གསུམ་ལ་སྐྱབས་སུ་སོང་ན་འཇིག་རྟེན་དང་འཇིག་རྟེན་ལས་འདས་པའི་ལེགས་ཚོགས་རྒྱ་ཆེན་པོ་འབད་མི་དགོས་པར་བསག་ནུས་ཏེ།
    ཇོ་བོ་རྗེས། སྐྱབས་མཆོག་བླ་མ་དཀོན་མཆོག་གསུམ། །སྐྱབས་ཀྱི་ཡུལ་དུ་ལེགས་བསྟེན་ལ། །དང་འདོད་ཡིད་ཆེས་བཟང་པོ་ཡི།
    །དགེ་བའི་ས་ཆེན་དད་པ་བསྟེན། །ཞེས་གསུངས་སོ། །དེའང་ཇོ་བོ་རྗེ་ཁོང་ཉིད་སྙེ་ཐང་དུ་བཞུགས་སྐབས་སུ་བན་སྐྱ་སེར་ཐམས་ཅད་ལ་སྐྱབས་འགྲོ་འདི་ཆོས་ཐམས་ཅད་ཀྱི་རྩ་བ་ཡིན་པས་དཀོན་མཆོག་གསུམ་ལ་སྐྱབས་སུ་འགྲོ་བ་འདི་གལ་ཆེ་བར་ཡང་ཡང་གསུངས་པས།
    ཁོང་གི་མཚན་ལའང་སྐྱབས་འགྲོའི་པཎྜི་ཏ་ཞེས་དང༌། སྐྱབས་འགྲོའི་བླ་མ་ཞེས་གྲགས་པ་འདིའང་སྐྱབས་འགྲོ་འདི་ཆོས་ཀྱི་རྩ་བ་གལ་ཆེ་བས་ཡིན་གྱི།
    ཇོ་བོས་དེ་ལས་གཞན་གསུང་མ་ཤེས་པ་དང་མ་ནུས་པ་ག་ལ་ཡིན།
  38: དེ་བཞིན་དུ་འབྲོམ་སྟོན་པས། སངས་རྒྱས་འདྲ་བའི་སྟོན་པ་མེད། །ཆོས་དང་།འདྲ་བའི་སྐྱོབ་པ་མེད།
    །དགེ་འདུན་འདྲ་བའི་ཞིང་ས་མེད། །དེ་ཕྱིར་བདག་གིས་སྐྱབས་སུ་བགྱི། །ཞེས་སོགས་ཀྱི་ཕྱིར་ན།
    དཀོན་མཆོག་གསུམ་གཏན་གྱི་སྐྱབས་སུ་བསྟེན་ན་གནས་སྐབས་ལྷ་དང་མིའི་བདེ་སྐྱིད་ནས་བཟུང་སྟེ་མཐར་ཐུག་སངས་རྒྱས་ཀྱི་གོ་འཕང་སོགས་ཐོབ་པས་ན་སྒོ་གསུམ་དད་གུས་དང་བཅས་ཏེ་སྐྱབས་སུ་འགྲོ་བར་བྱ་དགོས་ཏེ།
    རྒྱལ་སྲས་ཉིད་ཀྱིས། གང་ལ་སྐྱབས་ན་གནས་སྐབས་མཐར་ཐུག་གི །བདེ་བ་ཐམས་ཅད་ངེས་པར་སྩོལ་ནུས་པའི།
    །དཀོན་མཆོག་གསུམ་ལ་བློ་ལྟོས་ལེགས་གཏད་ནས། །གུས་པའི་ཡིད་ཀྱིས་སྐྱབས་འགྲོ་དྲག་ཏུ་བྱ།
    །ཞེས་གསུངས་སོ། །དེ་ལྟར་སྐྱབས་སུ་སོང་བའི་ཕན་ཡོན་ཡང་ཕར་ཕྱིན་བསྡུས་པ་ལས། སྐྱབས་སོང་བསོད་ནམས་གཟུགས་མཆིས་ན།
    །སྟོང་གསུམ་འདི་ཡང་སྣོད་དུ་ཆུང་། །རྒྱ་མཚོ་ཆེན་པོ་ཆུ་ཡི་གཏེར། །ཕོར་གྱིས་གཞལ་བར་ག་ལ་ནུས།
    །ཞེས་སོ། །དེའང་དཀོན་མཆོག་ཅེས་པ་ནི་དཀོན་པ་ལས་ཀྱང་ཤིན་ཏུ་དཀོན་པ་ལ་གོ་དགོས་པ་སྟེ།
    སྤྱིར་འཇིག་རྟེན་ན་དཀོན་པའི་དངོས་པོ་མང་སྟེ། པདྨ་བཀའ་ཐང་ལས། མེ་ཏོག་མང་སྟེ་ཨུ་དུམ་ཝ་ར་དཀོན
    ནིརྒྱ་མཚོ་མང་སྟེ་འོ་མ་ཅན་ནི་དཀོན༔ འདབ་ཆགས་མང་སྟེ་མཁའ་ལྡིང་ཁྱུང་ཆེན་དཀོན༔ སེང་གེ་མང་སྟེ་གངས་ཀྱི་སེངྒེ་དཀོན་ཞེས་སོགས་གསུངས་པ་ལྟར་དུ་དཀོན་པའི་དངོས་པོ་མང་ཡང་།
    དེ་དག་གིས་ཀྱང་གཞལ་དུ་མེད་པར་ཆེས་དཀོན་པས་ན་དཀོན་མཆོག་ཅེས་གསུངས་སོ། ། དེའང་ཇི་སྐད་དུ།
    འབྱུང་བ་དཀོན་ཕྱིར་དྲི་མེད་ཕྱིར། །
  39: མཐུ་ལྡན་ཕྱིར་དང་འཇིག་རྟེན་གྱི། །རྒྱན་གྱུར་ཕྱིར་དང་མཆོག་ཉིད་ཕྱིར། །འགྱུར་བ་མེད་ཕྱིར་དཀོན་མཆོག་ཉིད།
    །ཅེས་གསུངས་པ་ལྟར་དཀོན་མཆོག་གསུམ་ནི། འཇིག་རྟེན་འདིར་འབྱུང་དཀོན་པ་དང་སྲིད་ཞིའི་རྒུད་པ་ལས་སྐྱོབ་པའི་མཐུ་དང་ལྡན་པ་དང་།
    འཇིག་རྟེན་གྱི་ཕན་བདེ་མ་ལུས་པ་གསལ་བར་བྱེད་པའི་རྒྱན་དུ་གྱུར་པ་དང༌། མི་འཇིགས་བཞི་ལྡན་གྱི་ཐུགས་བརྩེས་གཟིགས་པ་མཆོག་ཏུ་གྱུར་པ་དང་།
    རྟག་ཁྱབ་ལྷུན་གྲུབ་ཀྱི་མཛད་པ་ཆེན་པོས་གདུལ་བྱ་འདུལ་བའི་ཕྲིན་ལས་ལ་འགྱུར་བ་མེད་པ་སོགས་ཐུན་མིན་ཁྱད་པར་གྱི་ཆོས་དྲུག་དང་ལྡན་པས་ན་དཀོན་མཆོག་ཅེས་གསུངས་སོ།
    ། དེ་ལྟའི་དཀོན་མཆོག་གསུམ་པོ་དེ་ལ་ཁ་ཙམ་དང་ཚིག་ཙམ་མ་ཡིན་པར་དུས་དེང་ནས་བཟུང་སྟེ་སྙིང་ཁུངས་རུས་པའི་གཏིང་ནས་ཇི་སྲིད་བྱང་ཆུབ་སྙིང་པོའི་གོ་འཕང་མ་ཐོབ་བར་དུ་བློ་གཏད་དང་ཡིད་ཆེས་ཁྱེད་ལ་འཁེལ་བ་ཡིན།
    བློ་ཕ་ལ་མི་འདྲི་ཞིང༌། གྲོས་མ་ལ་མི་བྱེད་ཅིང་ཐག་རང་གིས་མི་གཅོད་པར། སྐྱིད་སྡུག་དང་ལེགས་ཉེས་གང་ཞིག་གི་སྐབས་ཡིན་ཡང་།
    བླ་མ་དཀོན་མཆོག་གསུམ་པོ་ཁྱེད་ཤེས་ཁྱེད་ཀྱིས་མཁྱེན། ཁྱེད་ལས་གཞན་པའི་རེ་ཡུལ་དང་སྐྱབས་གནས་གཞན་མེད་དོ་སྙམ་པའི་སྒོ་ནས་ཕྱིར་མི་ལྡོག་པའི་ཡིད་ཆེས་དྲག་པོས་སྐྱབས་སུ་འགྲོ་བར་བྱེད་པ་དེ་ནི་རྒྱལ་བའི་སྲས་པོ་བྱང་ཆུབ་སེམས་དཔའ་རྣམས་ཀྱིས་སྐྱབས་འགྲོའི་ཉམས་ལེན་ལ་བསླབ་ཚུལ་གྱི་ལག་ལེན་ཡིན་ནོ།
    ། ༈ གཉིས་པ་དངོས་གཞི་སྐྱེས་བུ་གསུམ་གྱི་ལམ་བསྟན་པ་ལ་སྐྱེས་བུ་ཆུང་ངུའི་ལམ་ངན་འགྲོའི་སྡུག་བསྔལ་ལ་འཇིགས་ནས་སྡིག་པ་སྤོང་བ་དང་།
  40: སྐྱེས་བུ་འབྲིང་གི་ལམ་སྲིད་པའི་བདེ་ལ་མ་ཆགས་པར་ཐར་བ་དོན་དུ་གཉེར་བ།སྐྱེས་བུ་ཆེན་པོའི་ལམ་སྟོང་ཉིད་སྙིང་རྗེ་ཟུང་འཇུག་ཏུ་བསྒོམས་པས་སྲིད་ཞིའི་མཐའ་ལས་གྲོལ་བར་བསྟན་པ་དང་གསུམ་ལས།
    དང་པོ་ནི། ཞེས་དེའང་འགྲོ་བ་རིགས་དྲུག་གི་གནས་རིས་གང་དུ་སྐྱེས་ཀྱང་སྡུག་བསྔལ་མ་གཏོགས་བདེ་བའི་གོ་སྐབས་མེད་པའི་ཚུལ་ལ་ཡང་ཡང་བསམ་ཏེ་བློ་སྦྱོང་དགོས་ཏེ།
    རིན་ཆེན་ཕྲེང་བ་ལས། དམྱལ་བ་ཉི་མ་གཅིག་བཞིན་དྲན། །བཀྲེས་སྐོམ་དག་གིས་རིད་པ་ཡི། །ཡི་དྭགས་རྣམས་ཀྱང་དྲན་པར་བྱ།
    །རྨོངས་པའི་སྡུག་བསྔལ་རབ་མང་བའི། །བྱོལ་སོང་བལྟ་ཞིང་དྲན་པར་བྱ། །ཞེས་གསུངས་པ་ལྟར།
    དམྱལ་བ་ལའང་ཚ་དམྱལ་བརྒྱད་ལ་བཙོ་བསྲེག་གི་སྡུག་བསྔལ་དང་། གྲང་དམྱལ་བརྒྱད་ལ་གྲང་འཁྱག་གི་སྡུག་བསྔལ།
    ཉི་ཚེ་ཉེ་འཁོར་ལ་བཅད་གཏུབ་རྡུང་བརྡེག་གི་སྡུག་བསྔལ་དང་། ཡི་དྭགས་ལའང་ཕྱིའི་སྒྲིབ་པ་ཅན་དང་།
    ནང་གི་སྒྲིབ་པ་ཅན། སྒོས་ཁུལ་གྱི་སྒྲིབ་པ་ཅན་སོགས་ལ་བཀྲེས་སྐོམ་མི་ཟད་པའི་སྡུག་བསྔལ་དང་།
    དུད་འགྲོ་ལའང་བྱང་ན་གནས་པ་དང་། ཁ་འཐོར་བ་གང་ཡིན་ཡང་བླུན་རྨོངས་དང་ཁེ་དྲག་དང་ཁེ་མིན་གྱི་དབང་གིས་ཕན་ཚུན་འཚེ་བའི་སྡུག་བསྔལ་དཔག་ཏུ་མེད་པ་ཡོད་པའི་ཚུལ་སོགས་རྣ་ལམ་དུ་ཐོས་པས་ཀྱང་།སེམས་ལ་འཇིགས་སྐྲག་སྐྱེས་ནས་དེ་ལྟ་བུའི་རྣམ་སྨིན་ངན་པ་དེ་རང་གི་ཐོག་ཏུ་བབས་ན་ཤིན་ཏུ་བཟོད་དཀའ་བའི་ཚོར་བ་མི་བཟད་པས་གདུང་བའི་ངན་སོང་གསུམ་གྱི་སྡུག་བསྔལ་དེ་རྣམས་ནི།
    རྒྱུ་གང་ལ་བརྟེན་ནས་བྱུང་བ་ཡིན་སྙམ་ན།
  41: དེ་ནི་རྒྱུ་མི་དགེ་བ་བཅུ་སོགས་སྡིག་པ་བྱས་པའི་འབྲས་བུ་ལས་བྱུང་བ་ཡིན་ཞེསཾ་ལསཾ་དང་ལས་ཀྱི་འབྲས་བུ་སྣ་ཚོགས་པ་ཇི་བཞིན་དུ་མཁྱེན་པའི་དྲང་སྲོང་བདེན་པར་སྨྲ་བ་མཉམ་མེད་ཐུབ་པའི་དབང་པོ་དེ་ཉིད་ཀྱི་ཞལ་ནས་གསུངས་སོ།
    ། དེ་ལྟར་ཡང་སྤྱོད་འཇུག་ལས། སྡུག་བསྔལ་ཡིད་མི་བདེ་བ་དང༌། །འཇིགས་པ་རྣམ་པ་སྣ་ཚོགས་དང༌།
    །འདོད་པ་རྣམས་དང་བྲལ་བ་ནི། །སྡིག་པ་སྤྱོད་ལས་འབྱུང་བར་འགྱུར། །ཞེས་རང་ལ་མི་འདོད་པ་གང་དང་ཅི་བྱུང་བ་ཀུན་ཀྱང་སྔོན་དང་ད་ལྟར་རང་གིས་མི་དགེ་བ་སྣ་ཚོགས་བསགས་པའི་རྣམ་སྨིན་ཡིན་པར་གསུངས་སོ།
    །འོན་ཀྱང་ཚེ་འདིར་ལས་དགེ་སྡུག་དཀར་ནག་གང་བྱས་པའི་རྣམ་སྨིན་ནམ་འབྲས་བུ་ཚེ་འདིར་མངོན་སུམ་དུ་མྱོང་བ་དང་མི་མྱོང་བ་ཅི་རིགས་ཡོད་ཀྱང་ནམ་ཞིག་འཆི་བའི་ཚེ་ན་ནི་ལུས་དང་གྲིབ་མ་བཞིན་དུ་རྗེས་སུ་འབྲང་ཞིང་རྣམ་སྨིན་ཆུད་མི་ཟ་བར་རང་གིས་མྱོང་དགོས་ཏེ།
    ཡོན་ཏན་མཛོད་ལས། ས་བླ་མཐོན་པོར་གཤེགས་པའི་མཁའ་ལྡིང་གི །གྲིབ་མ་རེ་ཞིག་ལྟ་བར་མི་མངོན་ཡང་།
    །གཟུགས་ཅན་ཉིད་དང་འདུ་འབྲལ་མེད་པ་བཞིན། །ཚོགས་ཤིང་དུས་ལ་བབས་ཚེ་ལྷག་པར་མངོན། །ཞེས་གསུངས་པ་ལྟར་དུ་ལས་འབྲས་ཆུད་མི་ཟ་བ་ཡིན་པ་དང༌།
    ལས་ཀྱིས་བསྐྱོད་ནས་སྲིད་རྩེ་ནས་མནར་མེད་ཀྱི་བར་དུ་ཟོ་ཆུན་གྱི་འཁྱུད་འཁོར་དང་འགལ་མེའི་འཁོར་ལོ་ལྟར་དུ་འཁོར་བ་ཡིན་ཏེ།
    དཔལ་ལྡན་ཟླ་བ་གྲགས་པས། །ཟོ་ཆུན་འཕྱན་ལྟར་རང་དབང་མེད་པ་ཡི། །ཞེས་དང༌། ཨོ་རྒྱན་སྨིན་གྲོལ་གླིང་པས།
    །
  42: སྲིད་སྲེད་མ་རིག་དབང་གི་སྐྱེ་བོ་རྣམས། །མི་དང་ལྷ་དང་ངན་སོང་རྣམ་གསུམ་པོ། །འགྲོ་བ་ལྔ་བོ་རྟག་ཏུ་མུ་མཁས་འཁོར།
    །ཞེས་གསུངས་པ་ལྟར་འཁོར་བ་ཐོག་མེད་ནས་ལས་དགེ་སྡུག་ལ་བརྟེན་ནས་འབྲས་བུ་བདེ་སྡུག་སྣ་ཚོགས་མྱོང་ནས་ཐར་བའི་གོ་སྐབས་ཐེངས་ཅིག་ཙམ་ཡང་ཡོད་མ་མྱོང་བ་ཡིན།
    དེས་ན་རྒྱུ་མི་དགེ་བ་བསགས་བཞིན་དུ་འབྲས་བུ་བདེ་སྐྱིད་ཅིག་འདོད་པ་ནི་གནས་མེད་ཅིང་སྐབས་མེད་པ་ཡིན་ནོ།
    ། དེ་བཞིན་དུ་རྒྱུ་དགེ་བ་བསགས་ན་དེའི་འབྲས་བུ་བདེ་སྐྱིད་མི་འདོད་ཀྱང་ཚེགས་མེད་དུ་འབྱུང་འོང་བ་ཡིན་ཏེ།
    བཀའ་གདམས་པ་པུ་ཏོ་བས། འོ་སྐོལ་དུས་ད་རེས་མི་དགེ་བཅུ་སྤངས་ནས་དགེ་བཅུ་སྤྱད་ན་ངན་སོང་གསུམ་བཙལ་ཀྱང་མི་རྙེད།
    དགེ་བཅུ་སྤངས་ནས་མི་དགེ་བཅུ་ལ་བག་མེད་པར་སྤྱད་ན་མཐོ་རིས་དང་ཐར་བ་བཙལ་ཀྱང་མི་རྙེད་ཅེས་གསུངས་པ་དང་།
    ཁ་རག་པས། ངན་སོང་སྡུག་བསྔལ་འབྱུང་བའི་གཞི། །ལས་ངན་སྡིག་པ་སྤོངས་ཤིག་ཨང་། །ཞེས་གསུངས་སོ།
    ། དེ་ལྟར་འཁོར་བ་ཐོག་མེད་ནས་འཁོར་བའི་གནས་ནས་ཐར་མི་ཐུབ་པ་ནི་རྒྱུ་མི་དགེ་བ་སྤངས་མ་ནུས་པ་ལས་བྱུང་བས་ན།
    ད་ནི་སྲོག་ལ་བབས་ཀྱང་སྡིག་པའི་ལས་མི་བྱ་ཞིང་དགེ་བའི་ཆོས་ལ་འབད་རིགས་ཏེ། རྒྱལ་སྲས་ཉིད་ཀྱི་ཞལ་ནས།
    འགྲོ་བ་བཟང་ངན་དེ་ཡི་བདེ་སྡུག་ཀུན། །དགེ་དང་མི་དགེས་འཕེན་ཞིང་རྫོགས་བྱེད་པས། །སྲོག་གི་ཕྱིར་ཡང་སྡིག་པ་མི་བྱ་ཞིང་།
    །རྟག་ཏུ་དགེ་བའི་ཆོས་ལ་འབད་པར་བྱ། །ཞེས་གསུངས་པས་སོ། །དེ་ལྟར་ལས་འབྲས་ནི་ཆུད་མི་ཟ་བ་ཡིན་པས་ན།
  43: ལས་འབྲས་ནི་སངས་རྒྱས་དང་སེམས་ཅན་མཐོ་དམན་ཐམས་ཅད་ཀྱིས་བརྩི་དགོས་ཏེ། ཇོ་བོས། སྣང་བ་མ་མཐོ་ཧམ་པ་མ་ཆེ་རྟེན་འབྲེལ་འདི་ཤིན་ཏུ་ཞིབ།
    ཅེས་གསུངས་པ་ལྟར་ལས་འབྲས་ཀྱི་ཚུལ་མི་ཤེས་ཤིང་ལས་འབྲས་མ་བརྩིས་ན་ལྟ་བ་མཐོ་མཐོ་དང་ཆོས་ཟབ་ཟབ་ཅི་ལྟ་བུ་ཞིག་བཤད་ཀྱང་།
    དཔེར་ན་དགུན་དུས་འཁྱག་རོམ་གྱི་སྟེང་དུ་མཁར་བརྩིགས་པ་དེ་ཡུན་དུ་མི་བརྟན་པ་དང་མཚུངས་པས་ན་སྙིང་པོ་གང་ཡང་མེད་དེ།
    བཀའ་གདམས་ཁ་རག་པས། ལས་འབྲས་མ་བྱུང་བར་ཆོས་མཐོ་མཐོ་ལ་དགའ་བ་ནི་འཁྱག་པའི་སྟེང་དུ་མཁར་བརྩིགས་པ་དང་འདྲ།
    ཞེས་གསུངས་སོ། །ལས་འབྲས་ལ་ཡིད་ཆེས་ཡང་དག་ཅིག་རྒྱུད་ལ་སྐྱེས་ན། དེ་ནི་འཇིག་རྟེན་པའི་ཡང་དག་པའི་ལྟ་བ་ཡིན་པས་འདི་རྒྱུད་ལ་སྐྱེས་ན་བསྐལ་བ་སྟོང་ཚུན་ལ་ངན་འགྲོར་སྐྱེ་མི་དགོས་ཏེ།།ཇི་སྐད་དུ།
    འཇིག་རྟེན་པ་ཡི་ཡང་དག་ལྟ། །ཆེན་པོ་སུ་ལ་ཡོད་གྱུར་པ། །དེ་ནི་བསྐལ་བ་སྟོང་དག་ཏུ། །ངན་འགྲོར་འགྲོ་བར་མི་འགྱུར་རོ།
    །ཞེས་གསུངས་པས་སོ། ། དེས་ན་ཡི་དམ་ལྷའི་ཞལ་གཟིགས་པ་བས་ཀྱང་ལས་འབྲས་ཡིད་ཆེས་ལ་བརྟན་པ་ཡང་དག་ཅིག་ཐོབ་ན་དེ་ཉིད་མཆོག་ཏུ་གྱུར་
    ནིཔ་སྟེ། ཇོ་བོས། ཡི་དམ་གྱི་ལྷའི་ཞལ་མཐོང་བ་བས་ལས་རྒྱུ་འབྲས་ལ་ཡིད་ཆེས་བརྟན་པ་ཐོབ་ན་དེ་ནི་མཆོག
    ཅེས་གསུངས་སོ། །ལས་འབྲས་ཀྱི་ཚུལ་ཤིན་ཏུ་ཕྲ་མོ་དང་། སྐྱེ་བ་སྔ་ཕྱི་བརྒྱུད་རིམ་ཕྲ་བ་སོགས་དཔྱད་གསུམ་དག་པའི་ལུང་ལ་བརྟེན་དགོས་ཏེ།
    སངས་རྒྱས་ཁོ་ནའི་སྤྱོད་ཡུལ་ཡིན།
  44: རང་ཅག་གི་སྤྱོད་ཡུལ་དུ་མ་གྱུར་པའི་གསང་བ་ཟབ་མོ་ཡིན་པའི་ཕྱིར་ཏེ། ཇོ་བོའི་ཞལ་ནས།
    ནན་ཏན་ཟབ་པ་ལས་ཀྱང་འབྲས་བུ། །སྟོང་ཉིད་རིགས་པས་ཀྱང་ནི་གོ་རུང་། །ཞེས་དང༌། གཞན་ཡང་ཇི་སྐད་དུ།
    རྩ་ཤེས་ལས། སྟོང་ཉིད་རིགས་པས་ཀྱང་ནི་རྟོགས་སླ་སྟེ། །ཤིན་ཏུ་རྟོགས་དཀའ་རྒྱུ་འབྲས་ཟབ་མོའོ།
    །ཞེས་གསུངས་སོ། ། དེས་ན་དུས་དང་གནས་སྐབས་ཐམས་ཅད་དུ་ལས་འབྲས་ལ་སེམས་པ་ནི་གལ་ཆེའོ།
    །དེའང་ལས་འབྲས་ལ་སྤྱིར་སེམས་པ་དང་། བྱེ་བྲག་ཏུ་སེམས་པ་གཉིས་ལས་དང་པོ་ལ་ནི། ལས་ངེས་པ་དང་།
    ལས་འཕེལ་བ། ལས་མ་བྱས་པ་དང་མི་འཕྲད་པ་དང་། བྱས་པ་ཆུད་མི་ཟ་བ་སྟེ་བཞིའོ། །གཉིས་པ་ལ་མི་དགེ་བའི་ལས་བཅུ་དང༌།
    དེའི་ལྡོག་ཕྱོགས་དགེ་བའི་ལས་བཅུ། དེ་དག་རེ་རེའི་འབྲས་བུ་ལའང་རྣམ་སྨིན་གྱི་འབྲས་བུ་དང་།
    རྒྱུ་མཐུན་གྱི་འབྲས་བུ། དབང་གི་འབྲས་བུ། སྐྱེས་བུའི་བྱེད་འབྲས་སོགས་མ་འདྲེས་པར་ཆུད་མི་ཟ་བར་མྱོང་དགོས་ཚུལ་ལ་ལེགས་པར་བསམས་ནས་ལས་འབྲས་ཡིད་ཆེས་ཀྱི་དད་པ་གལ་ཆེའོ།
    །དེ་ལྟར་སྲིད་པའི་སྡུག་བསྔལ་ལ་ཡང་ཡང་བསམ་ན་འཁོར་བ་ལ་ཞེན་ལོག་དང་ངེས་འབྱུང་། བྱམས་སྙིང་རྗེ་སོགས་སྐྱེ་ཞིང་།
    ལས་འབྲས་མི་བསླུ་བ་ལ་ཡང་ཡང་བསམ་ན་ལས་འབྲས་ཡིད་ཆེས་ཀྱི་དད་པའི་སྒོ་ནས་འཇུག་ལྡོག་བྱེད་ནུས་པ་དང་དེ་དག་ལ་ཞིབ་ཏུ་བསམ་པའི་ཕན་ཡོན་ཡིན་ནོ།
    །གོང་དུ་བཤད་པ་དེའི་ཕྱིར་ན་འཆི་བ་སྲོག་ལ་བབས་ཀྱང་དེང་ཕྱིན་ཆད་ནི་སྡིག་པའི་ལས་ལ་དུས་ནམ་ཡང་འཇུག་པར་མི་བྱེད་དོ་སྙམ་པའི་དམ་བཅའ་བརྟན་པོ་འགྱུར་བ་མེད་པར་བྱེད་རྒྱུ་ནི་རྒྱལ་སྲས་བྱང་ཆུབ་སེམས་དཔའ་རྣམས་ཀྱིས་དཀར་ནག་གི་ལས་ལ་བླང་དོར་བྱེད་ཚུལ་གྱི་ལག་ལེན་ཡིན་ནོ།
    ། ༈
  45: གཉིས་པ་སྐྱེས་བུ་།འབྲིང་གི་ལམ་སྲིད་བདེ་ལ་མ་ཆགས་པར་ཐར་བ་དོན་དུ་གཉེར་བ་ནི། ཞེས་དེའང་འདོད་ཁམས་དང་གཟུགས་གཟུགས་མེད་དེ་ཁམས་གསུམ་མམ་སྲིད་གསུམ་གྱི་བདེ་བ་ཐམས་ཅད་ལ་སྙིང་པོ་ཏིལ་འབྲུ་ཙམ་ཡང་མེད་པར་མི་རྟག་ཅིང་མི་བརྟན་པའི་ཚུལ་ནི་རྩྭ་རྩེའི་སྟེང་དུ་བབས་པའི་ཆུ་ཐིག་ཕྲ་མོའི་ཟིལ་བ་བཞིན་དུ་ཡིན་ཏེ།
    རྒྱ་ཆེར་རོལ་པ་ལས། སྲིད་གསུམ་མི་རྟག་སྟོན་ཀའི་སྤྲིན་དང་འདྲ། །འགྲོ་བའི་སྐྱེ་འཆི་གར་ལ་བལྟ་དང་མཚུངས།
    །སྐྱེས་བུའི་ཚེ་སྲོག་ནམ་མཁའི་གློག་འདྲ་སྟེ། །རི་གཟར་འབབ་ཆུ་བཞིན་དུ་མྱུར་མགྱོགས་འགྲོ།
    །ཞེས་དང་། ཀརྨ་གླིང་པས། སྣོད་ཀྱི་འཇིག་རྟེན་མི་རྟག་མེ་ཆུས་འཇིག །བཅུད་ཀྱི་སེམས་ཅན་མི་རྟག་ལུས་སེམས་བྲལ།
    །དབྱར་དགུན་སྟོན་དཔྱིད་ནམ་ཟླའི་དུས་མི་རྟག །ཅེས་དང་། དཔལ་སྤྲུལ་པས། ཕྱི་སྣོད་ཀྱི་འཇིག་རྟེན་གླིང་བཞི་གླིང་ཕྲན་བརྒྱད་ལྷུན་པོ་ཉི་ཟླ་དང་བཅས་པ་མི་རྟག་ཅིང་
    མོའཇིག་དགོས་པ་དང༌། ནང་བཅུད་ཀྱི་སེམས་ཅན་སྲིད་པའི་རྩེ་མོ་ནས་མནར་མེད་པའི་བར་དུ་རྒྱུ་བ་ཐམས་ཅད་མི་རྟག་ཅིང་འཆི་དགོས།
    ཞེས་གསུངས་པ་ལྟར། སྲིད་པ་གསུམ་གྱི་ཟག་བཅས་ཀྱི་བདེ་འབྲས་ཐམས་ཅད་ཡུན་རིང་པོར་མི་བརྟན་པར་ནམ་ཕུག་གི་བུང་བ་ལྟ་བུ་དང་།
    སྙིང་པོ་མེད་པ་བྱིས་པའི་རྩེད་ཁང་ལྟ་བུ། བདེན་པར་མ་གྲུབ་པ་མདང་གསུམ་གྱི་རྨི་ལམ་ལྟ་བུ་ཡིན་པས་ན།
    མི་རྟག་ཅིང་མི་བརྟན་པར་སྐད་ཅིག་ཐེངས་ཅིག་ཡུད་ཙམ་ཞིག་གིས་འཇིག་པར་འགྱུར་བའི་ཆོས་ཅན་ཡིན་པས་ན།
    འཁོར་བའི་གནས་རིས་མཐོ་དམན་གང་དུ་སྐྱེས་ཀྱང་སྡུག་བསྔལ་གྱི་རང་བཞིན་དང༌།
  46: སྡུག་བསྔལ་གྱི་ཡོ་ལང༌། སྡུག་བསྔལཾ་ གྱི་འཁྲུལ་འཁོར། མེ་མ་མུར་གྱི་འོབས། རལ་གྲི་ལོ་མའི་ཚལ་དང་སྤྲུལ་གདུག་པའི་ཚང་ལྟ་བུ་ཡིན་ཏེ།
    མདོ་ལས། འཁོར་བར་ཁབ་ཀྱི་རྩེ་ཙམ་ཡང་། །བདེ་བ་ནམ་ཡང་ཡོད་མ་ཡིན། །ཞེས་དང༌། བྱམས་པས།
    མི་གཙང་བ་ལ་དྲི་༈ ཞིམ་མེད། །འགྲོ་ལྔ་དག་ལ་བདེ་བ་མེད། །ཅེས་གསུངས་པས་སོ། ། དེ་ལྟར་སྲིད་པ་མཐའ་དག་སྡུག་བསྔལ་དུ་ཤེས་ནས་དེ་ལ་སྐྱོ་བའི་སྒོ་ནས་སྲིད་པ་མཐའ་དག་འདོར་འདོད་ཀྱི་བློ་མ་སྐྱེས་ན་ཞི་བའི་ཐར་བ་ལ་དོན་གཉེར་མི་སྐྱེ་བས་ན།
    མཐོ་རིས་ཀྱི་ཟག་བཅས་འཕྲལ་སྣང་གི་བདེ་བ་ལ་མ་ཆགས་པ་ཞིག་དགོས་མ་གཏོགས་དེར་ཆགས་ན་སྲིད་པ་ལས་འདའ་མི་ནུས་ཏེ།
    མདོ་ལས།འཁོར་བར་ཆགས་པའི་ཡིད་དང་ལྡན་རྣམས་རྟག་ཏུ་འཁོར། །ཞེས་གསུངས་པ་ལྟར་མཐོ་རིས་རྣམ་གསུམ་ལ་ཆགས་ན་ཐར་བའི་གོ་འཕང་ཐོབ་པའི་དུས་མེད་དེ།
    བཞི་བརྒྱ་བ་ལས། གང་ལ་འདིར་སྐྱོ་ཡོད་མིན་པ། །དེ་ལ་ཞི་གུས་ག་ལ་ཡོད། །ཅེས་གསུངས་པ་དང༌།
    ཇོ་བོས། གྲོགས་དག་འཁོར་བའི་འདམ་རྫབ་འདི་ན་སྐྱིད་མེད་ཐར་བའི་སྐམ་སར་གཤེགས། །ཞེས་གསུངས་པས་ན།
    སྡོམ་པ་གསུམ་ལ་གནས་ཤིང་སྲུང་སྡོམ་ཐམས་ཅད་ལེགས་པར་དག་ནའང་འཁོར་བ་ཞེན་ལོག་གི་བློ་ཡང་།དག་ཅིག་མ་སྐྱེས་ན།
    དགེ་བ་གང་བསྒྲུབས་ཀྱང་འཁོར་བའི་གནས་ནས་ཐར་མི་ཐུབ་སྟེ། ཇོ་བོས། སྡོམ་པ་གསུམ་ལ་གནས་ཤིང་དག་ཀྱང་ཁམས་གསུམ་འཁོར་བ་ལས་ཡིད་མ་དབྱུང་ན་འཁོར་བའི་རྒྱུ་བྱེད།
  47: ཅེས་དང༌། བཀའ་གདམས་པ་པུ་ཏོ་བས། འོ་ཅག་འཁོར་བར་གཞལ་ཡས་ཁང་དུ་མཐོང་ན་དེར་འཁྱམ་པ་ལས་རྣམ་གྲོལ་ཐོབ་ཐབས་མེད།
    ཅེས་གསུངས་པས་ན་མཐོ་རིས་རྣམ་གསུམ་གྱི་འཕྲལ་སྣང་གི་བདེ་བ་ལ་ལོངས་སྤྱོད་ན་དེའི་འབྲས་བུ་ངན་སོང་གི་གནས་ནས་སྡུག་བསྔལ་མི་ཟད་པ་མྱོང་དགོས་པས་ན།
    མཁས་པ་རྣམས་ཀྱིས་ནི་མཐོ་རིས་རྣམ་གསུམ་གྱི་བདེ་སྐྱིད་ལའང་ངན་སོང་གསུམ་གྱི་སྡུག་བསྔལ་ཇི་ལྟ་བ་བཞིན་དུ་སྐྲག་འཇིགས་སྐྱེ་བ་ལ་འདྲ་བ་ཡིན་ཏེ།
    བཞི་བརྒྱ་བ་ལས། མཁས་པ་རྣམས་ལ་མཐོ་རིས་ཀྱང་། །དམྱལ་བ་དང་མཚུངས་འཇིགས་བསྐྱེད་འགྱུར།
    །ཞེས་པས་རང་ཅག་ཐེག་པ་ཆེན་པོའི་ལམ་དུ་ཞུགས་པ་རྣམས་ཀྱིས་ནི། སྐྱེས་བུ་ཆུང་ངུའི་སྐབས་ལྟར་ངན་སོང་གསུམ་གྱི་ཉེས་དམིགས་ལ་བསམ་པ་ཙམ་གྱིས་མི་ཆོག་གི
    སྲིད་པ་མཐའ་དག་མེ་འབར་བའི་འོབས་ལྟར་ཤེས་དགོས། དེ་ལྟར་ཤེས་ན་ཐར་བ་ལ་དོན་གཉེར་སྐྱེ་ཞིང་དེ་ལ་བརྟེན་ནས་མྱ་ངན་ལས་འདས་པའི་གོ་འཕང་ཡང་འཐོབ་སྟེ།
    ཚོམ་ལས། དེ་ལྟར་ཉེས་དམིགས་རྟོགས་གྱུར་ན། །མྱུར་དུ་མྱ་ངན་འདས་པ་ཐོབ། །ཅེས་སོ། །རྒྱུ་མཚན་དེའི་ཕྱིར་ན་ཐར་བ་དོན་གཉེར་གྱི་ངེས་འབྱུང་གི་བློ་སྐྱེ་བ་ལ།
    དང་པོ་སྡུག་བདེན་འཁོར་བའི་ཉེས་དམིགས་དང་། གཉིས་པ་ཀུན་འབྱུང་འཁོར་བའི་འཇུག་རིམ་ཤེས་དགོས་པས།
    དེའི་དང་པོ་ལ་དྲུག་ལས། སྤྱིར་འཁོར་།བའི་ཉེས་དམིགས་ནི་དགྲ་གཉེན་ལ་ངེས་པ་མེད་པ་དང་།
    ངོམས་མི་ཤེས་པ། ལུས་གྲངས་མེད་དོར་བ། ཡང་ཡང་ཉིང་མཚམས་སྦྱོར་བ།ཡང་ཡང་མཐོ་དམན་དུ་གྱུར་པ།
  48: གཅིག་པུ་གྲོགས་མེད་པ་དང་དྲུག་གོ ། གཉིས་པ་ཀུན་འབྱུང་འཁོར་བའི་འཇུག་རིམ་བསམ་པ་ལ།
    སྲིད་པའི་སྡུག་བསྔལ་ཐམས་ཅད་ལས་ཀྱི་ཀུན་འབྱུང་གིས་བསྐྱེད་ལ། དེ་ཉོན་མོངས་པའི་ཀུན་འབྱུང་གིས་བསྐྱེད་ཅིང་ཉོན་མོངས་པ་ཐམས་ཅད་ཀྱི་རྩ་བ་བདག་ཏུ་
    མིའཛིན་པ་ཡིན་པས་བདག་འཛིན་དེ་བཟློག་པའམ་འགོག་ནུས་ན་དེའི་བྲལ་འབྲས་ལ་འགོག་པའམ་ཐར་བ་ཞེས་བྱ་བ་དེ་མངོན་དུ་བྱེད་ཐུབ་པ་ཡིན།དེའང་ཐར་བ་ཞེས་པ་ནི་ལས་ཉོན་གྱི་འཆིང་བ་ལས་གྲོལ་བ་ལ་ཟེར།
    གྲོལ་བྱེད་ནི་ལམ་བསླབ་པ་གསུམ་གྱི་ཉམས་ལེན་ཡིན་ལ། དེའི་ནང་ནས་ཀྱང་སྲིད་པའི་རྩ་བ་བདག་འཛིན་ཟློག་བྱེད་ནི་བདག་མེད་རྟོགས་པའི་ཤེས་རབ་ཡིན་ལ་དེའང་ཏིང་ངེ་འཛིན་ལ་བརྟེན་དགོས་ཤིང་དེ་ལ་སོགས་པའི་ཡོན་ཏན་ཐམས་ཅད་ཀྱི་རྩ་བ་ནི་ཚུལ་ཁྲིམས་ཡིན་པས་དེ་ཉིད་ལེགས་པར་བསྲུང་བ་ནི་ཤིན་ཏུ་གལ་ཆེའོ།
    ། དེ་ལྟར་འཁོར་བའི་ཉེས་དམིགས་ལེགས་པར་ཁུང་དུ་ཆུད་ནས་འཁོར་བ་ལ་ཞེན་པ་གཏང་ནས་ལོག་ན་འཁོར་བ་འདི་སྤང་སླ་ལ་ཐར་བ་བསྒྲུབ་ཀྱང་སླ་སྟེ།
    བཀའ་གདམས་པ་པུ་ཏོ་བས། ཁྱེད་ཀྱིས་འཁོར་བའི་ཉེས་དམིགས་སྒོམས་དང་འཁོར་བ་སྤང་དཀའ་རྒྱུ་མེད།
    ཐར་བ་བསྒྲུབ་དཀའ་རྒྱུ་མེད་ཅེས་དང་། བཀའ་གདམས་པ་སྨྱུག་རུམ་པས། ངེས་པར་ལེགས་པའི་བྱང་ཆུབ་ཐོབ་པར་འདོད་པས་འཁོར་བ་ལ་བཙོན་རའི་འདུ་ཤེས་བསྐྱེད་པར་བྱའོ།
    །ཞེས་དང༌། འཁོར་བ་ལ་ཡིད་དབྱུང་བའི་བློ་རྣལ་མ་ཞིག་སྐྱེས་ན་མེ་ལྕགས་རྣོན་པོ་དང་སྤྲ་བ་སྐམ་པོ་འཕྲད་པ་བཞིན་རྣམ་པར་གྲོལ་བ་ལ་ཚེགས་མེད་པ་འོང་སྟེ་མྱུར་དུ་སྲིད་པ་གསུམ་ལས་ཐར་བར་འགྱུར།
  49: ཞེས་གསུངས་སོ། །དེས་ན་ད་ལྟ་མི་ཁོམ་པའི་གནས་བརྒྱད་དུ་མ་སྐྱེས་པར་རྟེན་ཁྱད་པར་ཅན་ཐོབ་པའི་དུས་འདིར་སྔོན་གྱི་བཀའ་གདམས་པ་རྣམས་ཀྱི་རྗེས་སུ་འབྲང་སྟེ།
    ལུས་ངག་ཡིད་གསུམ་སྟོབས་ཤུགས་གཅིག་བསྡུས་བྱས་ཏེ། འཁོར་བའི་རྩ་བ་གཅོད་ཐབས་བྱེད་དགོས།
    དེ་ལྟར་མ་བྱས་ན་ཐོག་མེད་ནས་བཟུང་འཁོར་བར་འཁྱམས་པ་ལ་སྲིད་རྩ་བཟློག་མ་ནུས་ལ། ད་དུང་དེ་ལྟར་རང་འདུག་ན་ཕྱིན་ཆད་ཀྱང་འཁོར་བ་མཐའ་མེད་བར་དུ་འཁྱམ་རྒྱུ་ལས་གཞན་མེད་དེ།
    བཀའ་གདམས་བེའུ་བུམ་ལས། སྔར་དེ་ཙམ་ཞིག་འཁྱམས་པ་ལས་རང་ལོག་མ་བྱུང་ན། ཕྱིན་ཆད་ཀྱང་རང་ལོག་མི་འོང་བས་བཟློག་དགོས།
    ཟློག་པའི་དུས་ད་རེས་དལ་འབྱོར་ཐོབ་པའི་དུས་ཡིན། །ཞེས་གསུངས་སོ། །དེས་ན་དུས་ནམ་ཡང་མི་འགྱུར་བ་རྟག་བརྟན་གཡུང་དྲུང་གི་ངོ་བོར་གནས་པ་ནི།
    གྲོལ་བ་ཐར་བའི་གོ་འཕང་མཆོག་ཡིན་པས་ན། དེ་དོན་དུ་གཉེར་བའི་ངེས་འབྱུང་གི་བསཾམ་པོ་ཁྱད་པར་ཅན་གྱིས་ཟིན་པའི་སྒོ་ནས་ཐེག་ཆེན་གྱི་ལམ་ལ་སྦྱོར་བ་ནི་རྒྱལ་སྲས་བྱང་ཆུབ་སེམས་དཔའ་རྣམས་ཀྱིས་རྣམ་གྲོལ་དོན་གཉེར་གྱི་བློ་བསྐྱེད་ཚུལ་གྱི་ལག་ལེན་ཡིན་ནོ།
    ། ༈ གསུམ་པ་སྐྱེས་བུ་ཆེན་པོའི་ལམ་སྟོང་ཉིད་སྙིང་རྗེ་ཟུང་འཇུག་ཏུ་བསྒོམས་པས་སྲིད་ཞིའི་མཐའ་ལས་གྲོལ་བར་བསྟན་པ་ལ།
    བསམ་པ་བྱང་ཆུབ་མཆོག་ཏུ་སེམས་བསྐྱེད་པ་དང༌། སྦྱོར་བ་བྱང་ཆུབ་ཀྱི་ །སེམས་གཉིས་བསྒོམ་པ།
    དེ་དག་གི་བསླབ་བྱ་ལ་བསླབ་པ་དང་གསུམ་ལས། དང་པོ་ནི། ཞེས་དང་མངོན་རྟོགས་རྒྱན་ལས། སེམས་བསྐྱེད་པ་ནི་གཞན་དོན་ཕྱིར།
    །
  50: ཡང་དག་རྫོགས་པའི་བྱང་ཆུབ་འདོད། །ཅེས་གསུངས་པ་ལྟར་དམིགས་པ་རྒྱ་ཆེན་པོ་སེམས་ཅན་ཐམས་ཅད་ལ་དམིགས་པ་དང་།
    རྣམ་པ་རྒྱ་ཆེ་བ་རྫོགས་བྱང་གི་གོ་འཕང་དོན་དུ་གཉེར་བས་ན། དོན་གཉིས་སམ་ཟུར་གཉིས་དང་ལྡན་པ་ཞིག་གི་སྟེང་ནས་འཇོག་དགོས།
    སེམས་བསྐྱེད་ཀྱི་ངོ་བོ་ནི་ཐབས་ཀྱི་གཙོ་བོ་སྙིང་རྗེ་ཆེན་པོ་དང་བྱང་ཆུབ་ཀྱི་སེམས། ཤེས་རབ་ཀྱི་གཙོ་བོ་སྟོང་ཉིད་རྟོགས་པའི་ཤེས་རབ་ཐབས་ཤེས་རྫོགས་པར་ཚང་པ་དེའོ།
    དེ་ལྟར་དབུ་མ་སྙིང་པོ་ལས། །བྱམས་པ་དང་སྙིང་རྗེ་དང༌། །ཤེས་རབ་ཆེན་པོས་བརྒྱན་པ་ཡི།
    །སངས་རྒྱས་ས་བོན་བྱང་ཆུབ་སེམས། །དེ་ཕྱིར་མཁས་པས་དེ་མི་གཏོང་། །ཞེས་སོ། ། དེ་ལྟ་བུའི་བྱང་ཆུབ་ཀྱི་སེམས་དེ་ལ་ཇི་ལྟར་བློ་སྦྱོང་ཚུལ་ལ།
    གཞན་དོན་དོན་གཉེར་དང་། བྱང་ཆུབ་དོན་གཉེར་ལ་བློ་སྦྱོང་ཚུལ་གཉིས་ལས་སྔ་མ་ལ་ཇོ་བོ་རྗེའི་གདམས་པ་ལས་འབྱུང་བ་ལྟར་ན།
    མར་ཤེས་དྲིན་དྲན་སོགས་རྒྱུ་འབྲས་མན་ངག་བདུན་ལ་རིམ་གྱིས་བློ་སྦྱོང་དགོས་ལ། རྒྱལ་སྲས་ཆེན་པོ་ཞི་བ་ལྷས་མན་ངག་ལྟར་
    ན་བདག་གཞན་བརྗེ་བའི་སྒོ་ནས་བློ་སྦྱོང་བར་གསུངས་ཏེ། འོག་ཏུ་འཆད་དོ། །དེས་ན་འདིར་ནི་ལུགས་གཉིས་ཀའི་སྐབས་སུ་གལ་ཆེ་བ་བྱམས་དང་སྙིང་རྗེའི་སྒོ་ནས་བློ་སྦྱོང་ཚུལ་བཤད་ན།
    དེ་ལ་སྤྱིར་བྱམས་པ་ནི་གང་བདེ་བ་དང་མི་ལྡན་པའི་སེམས་ཅན་གང་རུང་ལ་དམིགས་ནས་དེ་བདེ་བ་དང་ལྡན་པར་འདོད་པ་ཡིན་ལ།
    སེམས་ཅན་ཐམས་ཅད་བདེ་བ་དང་བདེ་བའི་རྒྱུ་དགེ་བ་དང་ལྡན་པར་འདོད་པ་ནི་བྱམས་པ་ཆེན་པོའོ།
    །
  51: སྙིང་རྗེ་ནི་གང་སྡུག་བསྔལ་ཅི་རིགས་པས་མནར་བའི་སེམས་ཅན་ཞིག་ལ་དམིགས་ནས་དེ་སྡུག་བསྔལ་དང་བྲལ་བར་འདོད་པ་དེ་ཡིན་ལ།
    སེམས་ཅན་ཐམས་ཅད་སྡུག་བསྔལ་དང་སྡུག་བསྔལ་གྱི་རྒྱུ་མི་དགེ་བ་དང་བྲལ་བར་འདོད་པ་ནི་སྙིང་རྗེ་ཆེན་པོའོ།
    །འདི་ནི་སེམས་ཅན་རྣམས་སྡུག་བསྔལ་གྱིས་མནར་ཚུལ་བསམ་པ་སྟེ། རང་སྡུག་བསྔལ་གྱིས་མནར་བར་བསམ་ན་ངེས་འབྱུང་སྐྱེ་བ་བཞིན་དུ།
    གཞན་སྡུག་བསྔལ་གྱིས་མནར་ཚུལ་ལ་བསམ་ན་སྙིང་རྗེ་སྐྱེའོ། །སྙིང་རྗེ་ཆེན་པོ་ནི་ཐེག་ཆེན་ལམ་གྱི་རྩ་བ་དང༌།
    བྱང་ཆུབ་ཆེན་པོའི་གོ་འཕང་བསྒྲུབ་པ་ལ་ཐོག་མཐའ་བར་གསུམ་དུ་མེད་ཐབས་མེད་པ་ཡིན་ནོ། །དེ་ལྟར་སེམས་ཅན་ཐམས་ཅད་བདེ་བ་དང་ལྡན་པ་དང་།
    སྡུག་བསྔལ་དང་བྲལ་བ་ཞིག་བདག་གིས་བྱའོ་སྙམ་ནས་གཞན་དོན་ཁུར་ཁྱེར་གྱི་བློ་དེ་ལ་ནི་ལྷག་བསམ་ཞེས་གསུངས་ཤིང་།
    དེས་དྲངས་པའམ་དེ་ལ་བརྟེན་ནས་བྱང་ཆུབ་སེམས་ཀྱི་དངོས་གཞི་སྐྱེ་བ་ཡིན་ནོ། ། གཉིས་པ་བྱང་ཆུབ་དོན་གཉེར་ལ་བློ་སྦྱོང་བ་ནི།
    གཞན་དོན་སྒྲུབ་པ་ལ་བྱང་ཆུབ་ཆེན་པོ་དགོས་པར་མཐོང་ནས་དེ་ཉིད་སྙིང་ཐག་པ་ནས་དོན་དུ་གཉེར་བའི་སྒོ་ནས་འཐོབ་འདོད་སྐྱེད་པའོ།
    ། གཞན་ཡང་ཇོ་བོས། བྱམས་དང་སྙིང་རྗེ་བསྒོམ་བྱ་ཞིང༌། །བྱང་ཆུབ་སེམས་ནི་བསྟེན་པར་བྱ།
    །ཞེས་དང༌ ། སྙིང་ རྗེ་ ཆེན་ པོ་ དང༌ འབྲེལ་བའི། །བྱང་ཆུབ་སེམས་ནི་མཆོག་ཏུ་བསྔགས།
    །ཞེས་གསུངས་ཤིང༌། ཇོ་བོ་རྗེས་རྒྱ་གར་རྡོ་རྗེ་གདན་དུ་སྐོར་བ་མཛད་སྐབས་སུ། སྒྲོལ་མ་དང་ཁྲོ་གཉེར་ཅན་གྱི་སྤྲུལ་བའི་བུད་མེད་རྒན་གཞོན་གཉིས་གྱིས་དྲིས་ལན་མཛད་པ་ལས།
  52: མྱུར་དུ་འཚང་རྒྱ་བར་འདོད་པས་བྱམས་སྙིང་རྗེ་བྱང་ཆུབ་ཀྱི་སེམས་སྦྱོངས་ཤིག་ཅེས་གསུངས་པས།
    ཁོང་གི་ཐུགས་ལ་ངེས་ཤེས་འཁྲུངས་པ་སོགས་ཀྱི་ལོ་རྒྱུས་རྣམ་ཐར་ན་མང་ངོ༌། ། གཞན་ཡང་རྣལ་འབྱོར་བ་ཕྱག་ཁྲི་མཆོག་ལ་ཇོ་བོས་གདམས་པ།
    དུས་དེ་རིང་ནས་བཟུང་མིང་ཡིད་ལ་མ་བྱེད། རུས་ཡིད་ལ་མ་བྱེད། ཡུལ་ཡིད་ལ་མ་བྱེད་པར་བྱམས་དང་སྙིང་རྗེ་བྱང་ཆུབ་ཀྱི་སེམས་འབའ་ཞིག་སྒོམས་གསུངས།
    དེར་ཁོང་གིས་དེ་བཞིན་མཛད་པས་ལོ་ལྔ་ནས་མཆོག་གི་དངོས་གྲུབ་ཐོབ་པར་གསུངས། འབྲོམ་སྟོན་པས།
    བྱམས་སྙིང་རྗེ་མང་དུ་སྒོམས་ལ་བྱང་ཆུབ་ཀྱི་སེམས་བརྟན་པར་བྱ། །ཞེས་དང་། བྱམས་སྙིང་རྗེ་བྱང་ཆུབ་ཀྱི་སེམས་ནི་རང་གཞན་གཉིས་ཀའི་དོན་ཆེན་པོ་འགྲུབ་པའི་རྒྱུ་ཡིན་གསུངས་ཞིང་།
    རྣལ་འབྱོར་ཆེན་པོ་ལ།ཁྱོད་ལ་རྣ་རྩར་རྔ་བོ་ཆེ་བརྡུངས་ཡང་མི་ཤིགས་པའི་སྒོམ་ཡོད་ཀྱང༌།
    བྱམས་སྙིང་རྗེ་བྱང་ཆུབ་ཀྱི་སེམས་མེད་ན་ཉིན་མཚན་དུ་བཤགས་པ་བྱ་དགོས་པའི་སར་སྐྱེ་བ་ཡིན་ཞེས་གསུངས།
    དགེ་བཤེས་དགོན་པ་པས། ཐམས་ཅད་མཁྱེན་པའི་རྩ་བ་མཆོག་ཚོགས་གཉིས་ལ་ཐུག ཚོགས་གཉིས་ཀྱི་རྩ་བ་བྱང་ཆུབ་ཀྱི་སེམས་ལ་ཐུག
    བྱང་ཆུབ་སེམས་ཀྱི་རྩ་བ་སྙིང་རྗེ་ལ་ཐུག ཅེས་གསུངས་སོ། ། གཞན་ཡང་མདོ་ལས། སངས་རྒྱས་ཀྱི་གོ་འཕང་ཐོབ་པར་འདོད་པ་རྣམས་ཀྱིས་ཆོས་མང་པོ་ལ་བསླབ་པར་མི་བྱའོ།
    །ཆོས་གཅིག་ལ་བསླབ་པར་བྱའོ། །གཅིག་གང་ཞེ་ན་སྙིང་རྗེ་ཆེན་པོའོ། །ཞེས་གསུངས་སོ། །བཀའ་གདམས་པ་པུ་ཏོ་བའི་དཔེ་ཆོས་ལས།
    སྒོ་གསུམ་གྱི་བྱ་བ་ཅི་དང་ཅི་བྱེད་པ་ཐམས་ཅད་དུ་བྱམས་པ་དང་སྙིང་རྗེ་བྱང་ཆུབ་ཀྱི་སེམས་ཀྱིས་བྱེད་ཅིང་སྦྱངས།
  53: ཞེས་དང༌། སྔར་རྒན་མོ་ཞིག་གིས། པུ་ཏོ་བ་ལ་འདི་སྐད་ཞུས། བྱམས་པ་བསྒོམ་པ་དེ་ཇི་ལྟ་བུ་ལ་ཟེར་ཞུས་པས།
    པུ་ཏོ་བའི་ཞལ་ནས། ཁྱོད་ཀྱི་བུ་ཐོ་ལེ་གྲང་ལ་སྙིང་དུ་སྡུག་ཅིང་གཅེས་པར་འཛིན་པ་ལྟར་ཐམས་ཅད་ལ་དེ་བཞིན་བྱེད་པ་དེ་ཡིན།ཞེས་གསུངས་པས།
    མོ་ན་རེ་ཨ་པ་པ་དེ་ནི་ཉི་མ་བརྒྱར་བསྒོམས་ཀྱང་མི་འོང་ཟེར། དེ་མོས་གོ་བ་ཡིན་གསུངས། འད་གཙོ་བོ་ཡིད་འོང་གི་བྱམས་པ་བསྟན་སྙམ་མོ།
    །དེ་བཞིན་དུ་སྙིང་རྗེའང་། སྔོན་ཁམས་པ་འཇམ་དཔལ་ཞེས་བྱ་བའི་རྐང་ནད་པ་ཞིག་ལ་འབྲོམ་སྟོན་པས་འདི་སྐད་གསུངས།
    །ད་ལྟ་ཁྱོད་ཀྱི་མ་རྒན་གྱི་རྐང་བའི་ཉ་གདོང་ལ་ཁྱི་བཙན་པོ་ཞིག་གིས་རྨུག་གིན་འདུག རོགས་ཀྱང་སུ་མི་འདུག་བྱས་ན།
    ཁྱོད་རང་གི་རྐང་བ་ན་བ་རང་ཡང་མི་དྲན་པར་སྡུག་རྒན་མ་དེ་ཅི་བྱེད་ཟེར་ནས་འཐིང་ཁྱེར་ལིང་ངེ་ཆ་ངེས།
    དེ་བཞིན་དུ་སེམས་ཅན་ལ་རང་གི་མ་ཡིན་པའི་བློ་བཅོས་མིན་ ཞིག་སྐྱེས་ན་སེམས་ཅན་གྱི་སྡུག་བསྔལ་མཐོང་ཚེ་ཤས་མི་བཟོད་པ་འོང་གསུངས།
    དེ་བཞིན་དུ་སེམས་བསྐྱེད་ཀྱང༌། སྔོན་ཞང་མོན་ཁྱི་འབྲུག་ཅེས་བྱ་བ་དེས་པུ་ཏོ་བ་ལ་ཞུས་པ།
    ཇོ་བོ་སེམས་བསྐྱེད་བྱ་བ་དེ་ཅི་འདྲ་ཞིག་ལ་ཟེར་ཞེས་དྲིས་པས། པུ་ཏོ་བས། སེམས་ཅན་ཐམས་ཅད་འཁོར་བའི་སྡུག་བསྔལ་ལས་བསྒྲལ་ནས་སངས་རྒྱས་ཀྱི་ས་ལ་འགོད་པ་ཞིག་ལ་ཟེར་གསུངས་པས།
    ཁོ་ན་རེ། ཨ་ཙ་མ་དེ་ལ་སྙིང་ཁམས་རེ་ཆེ་དགོས་པར་སྣང་ཟེར། དེའང་ཁོས་གོ་བ་ཡིན་སྐད་དོ།
    །
  54: དེས་ན་འོ་སྐོལ་རྣམས་ཀྱི་བྱང་ཆུབ་མཆོག་ཏུ་སེམས་བསྐྱེད་ནས།སེམས་ཅན་རྣམས་ཀྱི་དོན་དངོས་སུ་སྒྲུབ་སྐབས་སྙིང་ཁམས་བསྐྱེད་དགོས་སོ།
    །བཀའ་གདམས་པ་རིན་ཆེན་སྣང་བས། གཞན་ཕན་གྱི་བློ་དང་བྲལ་ན། །སྨོན་འཇུག་གི་སྡོམ་པ་མི་སྐྱེ་ཞིང་།
    །ཐེག་ཆེན་གྱི་ཆོས་ལ་མི་དབང་བས། །བྱམས་དང་སྙིང་རྗེ་འདི་གལ་རེ་ཆེ། །ཞེས་གསུངས་སོ། །
    དེའང་འཁོར་བ་ཐོག་མ་མེད་པའི་དུས་ནས་ཐ་མ་ད་ལ་ཐུག་གི་བར་དུ། མ་རྒན་མཁའ་ཁྱབ་ཀྱི་སེམས་ཅན་འདི་རྣམས་རང་གི་ཕ་མར་མ་གྱུར་པ་གཅིག་ཀྱང་མེད་པ་དང༌།
    ཕ་མར་གྱུར་བའི་སྐབས་སུ་ནི་ད་ལྟའི་ཕ་མ་བཞིན་དུ་བདག་ལ་ཤིན་ཏུ་བརྩེ་བ་ཆེན་པོས་རང་གི་སྲོག་ལས་ཀྱང་གཅེས་ཤིང་ཕངས་བར་བྱས་ཏེ།
    དྲིན་ཆེན་པོས་ཡང་ཡང་སྐྱོང་བར་བྱེད་པའི་དྲིན་ཅན་གྱི་མ་རྒན་རིགས་དྲུག་གི་སེམས་ཅན་འདི་རྣམས།
    སྤྱིར་འཁོར་བའི་སྡུག་བསྔལ་དང༌། བྱེ་བྲག་ཏུ་ངན་སོང་གསུམ་གྱི་སྡུག་བསྔལ་གྱི་མུན་ཀློང་ནས་ཐར་ཐབས་གང་ཡང་མ་རྙེད་པ་ཡིན་པས་ན།
    དེ་ལ་ཅི་ཡང་མི་སེམས་པར་མ་དྲིན་མོ་ཆེ་འདི་རྣམས་སྡུག་བསྔལ་གྱི་ནང་དུ་བཞག་ཏེ། རང་གཅིག་པུའི་དོན་དུ་མཐོ་རིས་ཀྱི་བདེ་བ་དོན་དུ་གཉེར་བ་དང་།
    དེར་མ་ཟད་ཉན་རང་དགྲ་བཅོམ་པ་གཉིས་ཀྱི་གོ་འཕང་ལྟ་བུའི་ཐར་བ་དེས་ཀྱང་ཅི་ཞིག་བྱ་སྟེ།
    དཔེར་ན་མ་རྒན་མོ་སྡུག་བསྔལ་གྱི་མེ་དཔུང་ནང་དུ་བཞག་ནས་རང་ཉིད་དགའ་སྟོན་གྱི་ཡོ་ལང་ལ་རོལ་ནས་བསྡད་ན།
    དེ་ནི་མི་གློ་མེད་དང་ཁྲེལ་མེད་སྐྱེས་བུ་ཆེན་པོ་རྣམས་ཀྱིས་སྨད་པའི་གནས་ཡིན་པ་དང་།
  55: འཕྱ་བཞད་བྱེད་པའི་གནས་དང༌། ཐེག་ཆེན་ལམ་གྱི་གོལ་ས་ཆེན་པོ་ཡིན་ནོ། ། རྒྱུ་མཚན་དེའི་ཕྱིར་ན་མ་རྒན་མཐུའ་ཡས་པའི་སེམས་ཅན་འདི་རྣམས་སྤྱིར་འཁོར་བའི་སྡུག་བསྔལ་དང་།
    བྱེ་བྲག་ཏུ་ངན་སོང་གསུམ་གྱི་སྡུག་བསྔལ་ལས་བསྒྲལ་ཏེ། བླ་ན་མེད་པ་རྫོགས་པའི་སངས་རྒྱས་ཀྱི་ས་ལ་བདག་གཅིག་པུའི་སྟོབས་ལ་བརྟེན་ནས་འགོད་པར་བྱ་བའི་ཕྱིར་དུ།
    སྔོན་གྱི་སངས་རྒྱས་དང་བྱང་ཆུབ་སེམས་དཔའ་རྣམས་ཀྱིས་ཇི་ལྟར་ཐུགས་བསྐྱེད་པ་བཞིན་དུ་བདག་གིས་ཀྱང་བྱང་ཆུབ་མཆོག་ཏུ་སེམས་བསྐྱེད་པར་བྱའོ་སྙམ་དུ་བྱམས་སྙིང་རྗེ་སྔོན་དུ་བཏང་ནས་སེམས་བསྐྱེད་པ་ནི།
    རྒྱལ་སྲས་བྱང་ཆུབ་སེམས་དཔའ་རྣམས་ཀྱིས་བྱང་ཆུབ་ཆེན་པོར་སེམས་བསྐྱེད་ཚུལ་གྱི་ལག་ལེན་ཡིན་ནོ།
    །ཞེས་སོ། །བྱང་ཆུབ་ཀྱི་སེམས་ནི་གཉིས་ཏེ་སྤྱོད་འཇུག་ལས། །བྱང་ཆུབ་སེམས་དེ་མདོར་བསྡུ་ན།
    །རྣམ་པ་གཉིས་སུ་ཤེས་བྱ་སྟེ། །བྱང་ཆུབ་སྨོན་པའི་སེམས་དང་ནི། །བྱང་ཆུབ་འཇུག་པ་ཉིད་ཡིན་ནོ།
    ། ཞེས་གསུངས་པ་ལྟར་སྨོན་པ་སེམས་བསྐྱེད་དང་། འཇུག་པ་སེམས་བསྐྱེད་གཉིས་ཡོད་ལ། དེ་གཉིས་ཀྱི་ཁྱད་པར་ནི།
    དེ་ཉིད་ལས། འགྲོ་བར་འདོད་ ཁོདང་འགྲོ་བ་ཡི། །བྱེ་བྲག་ཇི་བཞིན་ཤེས་པ་ལྟར། །དེ་བཞིན་མཁས་པས་འདི་གཉིས་ཀྱི།
    །བྱེ་བྲག་རིམ་བཞིན་ཤེས་པར་བྱོས། །ཞེས་སོགས་གསུངས་པ་ལྟར་རོ། །དེའང་ཐེག་ཆེན་མདོ་སྔགས་ལམ་གྱི་འཇུག་སྒོ་ནི་བྱང་ཆུབ་ཀྱི་སེམས་ཡིན་ལ།
    ཐེག་ཆེན་གྱི་གྲངས་སུ་ཚུད་མི་ཚུད་ནི་སེམས་།བསྐྱེད་དེ་ཡོད་མེད་ཀྱི་རྗེས་སུ་འགྲོ་ལྡོག་བྱེད་དོ།
    །བྱང་ཆུབ་སེམས་སྐྱེས་གྱུར་ན་སྐད་ཅིག་གིས། །
  56: ཞེས་སོགས་དང༌། དེ་རིང་སངས་རྒྱས་རིགས་སུ་སྐྱེས། །སོགས་དེས་ན་བྱང་ཆུབ་སེམས་ཀྱི་རྩིས་ཟིན་ན་དུད་འགྲོ་གཅིག་ལ་ཟན་ཁམ་གཅིག་བྱིན་པའང་བྱང་སེམས་ཀྱི་སྤྱོད་པའི་གྲངས་སུ་འགྲོ་ལ།
    དེས་མ་ཟིན་ན་ནི་སྟོང་གསུམ་གྱི་སྟོང་ཆེན་པོ་རིན་པོ་ཆེ་སྣ་བདུན་གྱིས་བཀང་སྟེ་བྱིན་ཡང་དེ་ནི་འཇིག་རྟེན་པའི་སྦྱིན་པ་ཙམ་ལས།
    །བྱང་སེམས་ཀྱི་འཇིག་རྟེན་ལས་འདས་པའི་ཕར་ཕྱིན་གྱི་གྲངས་སུ་མི་འགྲོའོ། །དེས་ཚུལ་ཁྲིམས་སོགས་གཞན་ལའང་ཤེས་པར་བྱའོ།
    །བྱང་ཆུབ་སེམས་ཀྱི་ཕན་ཡོན་རྒྱས་པར་སྡོང་བོ་བཀོད་པའི་མདོ་དང༌། སྤྱོད་འཇུག་སོགས་ལས་ཤེས་པར་བྱའོ།
    ། མདོར་བསྡུ་ན་དཔལ་བྱིན་གྱིས་ཞུས་པའི་།མདོ་ལས། བྱང་ཆུབ་སེམས་ཀྱི་བསོད་ནམས་གང་། །གལ་ཏེ་དེ་ལ་གཟུགས་མཆིས་ན།
    །ནམ་མཁའི་ཁམས་ནི་ཀུན་བཀང་ཡང་། །དེ་ནི་དེ་ལས་ལྷག་པར་འགྱུར། །ཞེས་སོ། ། ༈ གཉིས་པ་སྦྱོར་བ་བྱང་ཆུབ་ཀྱི་སེམས་བསྒོམ་པ་ལའང་ཀུན་རྫོབ་བྱང་སེམས་བསྒོམ་པ་དང་།
    དོན་དམ་བྱང་སེམས་བསྒོམ་པ་གཉིས་ལས།དང་པོ་ལའང་མཉམ་བཞག་ཏུ་བདག་གཞན་བརྗེ་བ་བསྒོམ་པ་དང༌།
    རྗེས་ཐོབ་ཏུ་རྐྱེན་ངན་ལམ་འཁྱེར་བསྒོམ་པ་དང་གཉིས་ལས། དང་པོ་ནི། ཞེས་དེའང་བདག་གཞན་བརྗེ་བ་བསྒོམ་པ་ན།
    སྤྱོད་འཇུག་ལས། གང་ཞིག་བདག་དང་གཞན་རྣམས་ནི། །མྱུར་དུ་བསྐྱབ་པར་འདོད་པ་དེས། །བདག་དེ་གཞན་དུ་བརྗེ་བར་བྱ།
    །གསང་བའི་དམ་པ་སྤྱོད་པར་བྱ། །ཞེས་དང་། མང་དུ་བཤད་ལྟ་ཅི་ཞིག་དགོས། །བྱིས་པས་རང་གི་དོན་བྱེད་ཅིང༌།
    །ཐུབ་པས་གཞན་གྱིས་དོན་མཛད་པ། །འདི་གཉིས་ཀྱི་ནི་ཁྱད་པར་ལྟོས། །
  57: ཞེས་གསུངས་པ་ལྟར་དུ་བློ་མ་སྦྱངས་པའི་བླུན་པོ་བྱིས་པ་རྣམས་ཀྱིས་ནི། རང་དོན་ཁོ་ན་གཉེར་ཚེ་གཞན་དོན་འགྲུབ་པ་ལྟ་ཞོག
    རང་དོན་ཡང་མ་འགྲུབ་པར་ད་དུང་འཁོར་བའི་གནས་འདིར་འདུག་པ་ལ་ལྟོས་དང༌། ཐུབ་པ་རྣམས་ཀྱིས་གཞན་དོན་ཁོ་ན་གཉེར་ཚེ།
    གཞན་དོན་དངོས་སུ་འགྲུབ་ཅིང་རང་དོན་དུ་སངས་རྒྱས་ཞོར་ལ་འགྲུབ་པ་ཡིན་ནོ། ། དེས་ན་རང་གཞན་སྲིད་ཞིའི་འཇིགས་པ་ལས་སྐྱོབ་།པར་འདོད་པ་རྣམས་ཀྱིས་བདག་གཞན་བརྗེ་དགོས་ཏེ།
    འཇིག་རྟེན་ཁམས་ཀྱི་བདེ་སྐྱིད་ཐམས་ཅད་གཞན་དོན་བསྒྲུབ་པ་ལས་བྱུང་བ་དང་། སྡུག་།བསྔལ་མ་ལུས་པ་བདག་རང་དོན་ཡིད་བྱེད་ཀྱི་བློ་ངན་ལས་བྱུང་བ་ཡིན་ཞེས་ཞི་བ་ལྷས།
    འཇིག་རྟེན་བདེ་བ་ཇི་རྙེད་པ། །དེ་ཀུན་གཞན་བདེ་འདོད་ལས་བྱུང་། །འཇིག་རྟེན་སྡུག་བསྔལ་ཇི་རྙེད་པ།
    །དེ་ཀུན་རང་བདེ་འདོད་ལས་བྱུང་། །ཞེས་གསུངས་པས་སོ། །དེ་ལྟར་བདག་གཞན་བརྗེ་བ་བྱང་ཆུབ་ཀྱི་སེམས་ལ་བརྟེན་ན་བདག་གཞན་གཉིས་ཀ་སངས་རྒྱས་ཀྱི་གོ་འཕང་ཐོབ་པ་ཡིན་གྱི།
    དེ་ལས་གཞན་དུ་བདག་གཅེས་པར་འཛིན་པ་དང་།གཞན་ཡལ་བར་དོར་བས་ནི་སྔར་ཡང་བདག་གིས་འཁོར་བ་དང་ངན་སོང་གི་སྡུག་བསྔལ་མྱོང་དགོས་ཐུག་པའི་རྩ་བའང་དེ་ལས་བྱུང་བར་མ་ཟད།ཕྱིན་ཆད་ཀྱང་དེ་བཞིན་ཡིན་ཏེ།
    སྤྱོད་འཇུག་ལས། བདག་བདེ་གཞན་གྱི་སྡུག་བསྔལ་དག །ཡང་དག་བརྗེ་བར་མ་བྱས་ན། །སངས་རྒྱས་ཉིད་དུ་མི་འགྲུབ་པས།
    །འཁོར་བ་ན་ཡང་བདེ་བ་མེད། །ཅེས་གསུངས་པ་དང་ལུང་འདིའི་ཤུགས་ལ་བདག་གཞན་བརྗེས་པའི་ཕན་ཡོན་ཡང་།
  58: བསྟན་ཏོ། ། དེའང་རང་གཞན་སེམས་ཅན་ཐམས་ཅད་ཐོག་མ་མེད་པའི་འཁོར་བ་ན་འཁོར་བའི་ཚེ་ན་ཕྱིར་འཁོར་བའི་སྡུག་བསྔལ་དང༌།
    བྱེ་བྲག་ཏུ་ངན་སོང་གསུམ་གྱི་སྡུག་བསྔལ་ཏེ། མདོར་ན་སྡུག་བསྔལ་ཆེ་ཆུང་ཇི་རྙེད་ཅིག་ཡོད་པ་དེ་ཀུན་མ་ལུས་པ་འདི་དག་གང་ལ་བརྟེན་ནས་བྱུང་བ་ཡིན་ཞེ་ན།
    བདག་གཅེས་འཛིན་གྱི་དབང་གིས་བདག་ལ་གནས་སྐབས་ཀྱི་བདེ་བ་ཟས་གོས་ལོངས་སྤྱོད་དང༌། རྙེད་པ་བཀུར་སྟི་སོགས་འཇིག་རྟེན་ཆོས་བརྒྱད་ལ་ཞེན་ནས་རང་ལ་བདེ་སྐྱིད་འདོད་པ་ལས་བྱུང་ཞིང་བདག་གིས་བདེ་སྐྱིད་བསྒྲུབས་པའི་འབྲས་བུ་ཚེ་འདིར་ལོག་འཚོ་ལ་བརྟེན་ནས་འཕྲལ་སྣང་གི་བདེ་བ་ཅུང་ཟད་རེ་རྙེད་ཐབས་ཙམ་བྱུང་ཡང་།
    དེའི་འབྲས་བུ་ནི་ཚེ་ཕྱི་མར་བསྐལ་ཆེན་མང་པོར་སྡུག་བསྔལ་དཔག་ཏུ་མེད་པ་མྱོང་བ་ལས་ཕན་བདེའི་འབྲས་བུ་ནི་སྤུ་ཙམ་ཡང་མེད་དོ།
    ། འོ་ན་དེ་ལྟར་ན་མཐར་ཐུག་གི་བདེ་བ་རྫོགས་པའི་སངས་རྒྱས་ཀྱི་གོ་འཕང་དེ་ཉིད་གང་ ཁྲིལ་བརྟེན་ནས་བྱུང་ན།
    དམིགས་པ་རྒྱ་ཆེན་པོ་གཞན་མཁའ་ཁྱབ་ཀྱི་སེམས་ཅན་ལ་དམིགས་ནས། རྣམ་པ་རྒྱ་ཆེ་བ་བླ་ན་མེད་པ་རྫོགས་པའི་སངས་རྒྱས་ཀྱི་གོ་འཕང་ལ་འགོད་པར་འདོད་པའི་གཞན་ཕན་གྱི་སེམས་ལས་འཁྲུངས་པ་ཡིན་ནོ།
    །དེས་ན་འཁོར་བ་ཐོག་མེད་ནས་ད་བར་དུ་བདོག་གིས་རང་དོན་ཡིད་བྱེད་ཀྱི་བློ་ངན་ལ་བརྟེན་ནས་ཚེ་སྲོག་གྲངས་མེད་དོར་ཞིང་།
    སྡུག་བསྔལ་མྱོང་བའི་ལུས་ཀྱང་གྲངས་ལས་འདས་པ་ཞིག་བླངས་ཀྱང་། དེ་ནི་རང་སྡུག་རང་གིས་ཉོས་ནས་དོན་མེད་དུ་སྟོང་ཟད་མ་གཏོགས་འབྲས་བུ་ཅི་ཡང་མེད།
  59: ད་རེས་ཀྱི་ལུས་འདིའི་སྟེང་ནས་ཕ་༈ མར་གྱུར་པའི་སེམས་ཅན་ཐམས་ཅད་ཀྱི་ཆེད་དུ་བདག་གིས་ཚེ་དང་སྲོག་ལ་ཐུག་ཀྱང་སྐྲག་འཇིགས་མི་བྱེད་པར་དགའ་སྤྲོའི་ངང་ནས་གཞན་ཕན་འབའ་ཞིག་དོན་དུ་གཉེར་ན་ནི་དེའི་འབྲས་བུ་མཐར་ཐུག་ཆོས་གཟུགས་ཀྱི་སྐུ་གཉིས་མངོན་དུ་གྱུར་ནས་ཕ་མ་སེམས་ཅན་རྣམས་ལ་རྟག་ཁྱབ་ལྷུན་གྲུབ་ཀྱི་མཛད་པ་དུས་འཁོར་བ་མ་སྟོངས་བར་དུ་བྱེད་ནུས་པ་སྟེ།
    དཔེར་ན་མཁའ་དབྱིངས་ཟླ་བ་གཅིག་གི་བཞིན་རས་ཀྱིས་འཛམ་གླིང་ཆུ་སྣོད་ཀུན་ལ་ཁྱབ་པ་ལྟ་བུའི་འགྲོ་དོན་བྱེད་ནུས་པ་ཡིན་ནོ།
    ། རྒྱུ་མཚན་དེའི་ཕྱིར་ན་བདག་གི་བདེ་བ་ཐམས་ཅད་སེམས་ཅན་གཞན་ལ་སྦྱིན་ཞིང་། །གཞན་མཁའ་ཁྱབ་ཀྱི་སེམས་ཅན་རྣམས་ཀྱི་སྡུག་བསྔལ་མཐའ་དག་རང་སྟེང་དུ་བླངས་ནས་བདེ་སྡུག་གཉིས་ཀ་ཕན་ཚུན་ཡང་དག་པར་བརྗེ་བ་ནི་རྒྱལ་སྲས་བྱང་ཆུབ་སེམས་དཔའ་རྣམས་ཀྱིས་བོདག་གཞན་བརྗེ་བ་བསྒོམ་ཚུལ་གྱི་ཉམས་སུ་བླང་བྱའི་ལག་ལེན་ཡིན་ནོ།
    །འདིར་ཅུང་འཕྲོས་ན་བདག་གཞན་བརྗེ་བ་ཞེས་པའི་དོན་དེ་མདོར་བསྡུས་ན། གཙོ་བོ་ནི་རང་གཅེས་པར་འཛིན་པ་དང་།
    གཞན་ཡལ་བར་དོར་བའི་བློ་གཉིས་བརྗེས་ནས། གཞན་ལ་རང་ལྟར་གཅེས་པར་འཛིན་ཞིང་། རང་ལ་གཞན་ལྟར་ཡལ་བར་འདོར་བའི་བློ་བསྐྱེད་དེ་བདག་ལ་གཞན་གྱི་སྡིག་སྡུག་ཐམས་ཅད་སྨིན་ཞིང་།
    བདག་གི་བདེ་དགེ་མ་ལུས་པ་གཞན་ལ་སྦྱིན་དགོས་ཏེ། རིན་ཆེན་ཕྲེང་བ་ལས། བདག་ལ་དེ་དག་སྡིག་སྨིན་ཞིང་།
    །བདག་དགེ་མ་ལུས་དེར་སྨིན་ཤོག །ཅེས་དང་། སྤྱོད་འཇུག་ལས། བདག་ཉིད་གཞན་ལ་བཏང་བ་དང་།
    །
  60: གཞན་རྣམས་བདག་བཞིན་བཟུང་བར་བྱ། །ཞེས་གསུངས་པ་ལྟར་རོ། །དེས་ན་འུ་ཅག་གིས་དེ་སྔ་ཡན་ལ་གཞན་ཐམས་ཅད་བློས་བཏང་ནས།
    རང་གཅེས་པར་འཛིན་ཆེ་བས་ན་འཁོར་བ་དང་ངན་སོང་གི་གནས་ནས་ཐར་མ་ནུས་པ་ཡིན་ན། ད་ནི་ཉི་མ་དེ་རིང་ཕན་ཆད་ནས་བདག་གཅེས་པར་འཛིན་པ་བློས་བཏང་ནས་གཞན་གཅེས་པར་འཛིན་པ་དེང་དུ་བླངས་ན་བྱང་ཆུབ་རིན་པོ་ཆེའི་གོ་འཕང་ཐོབ་ཅིང་རང་གཞན་གྱི་དོན་རྒྱ་ཆེན་པོ་འགྲུབ་པའི་ཐབས་དེ་ལས་གཞན་མེད་དེ།
    །བཀའ་གདམས་པ་སྤྱན་སྔ་བས། འཇིག་རྟེན་པ་རྣམས་གཞན་བས་རང་གཅེས་པར་འཛིན་ཏེ། འོ་སྐོལ་རང་བས་གཞན་གཅེས་པར་འཛིན་དགོས།ཞེས་དང༌།
    ཇོ་བོས། བདེ་སྐྱིད་བྱུང་ཚད་གཞན་ལ་སྦྱིན། །སྡུག་བསྔལ་བྱུང་ཚད་རང་ལ་ལོངས། །ཁེ་དང་རྒྱལ་ཁ་གཞན་ལ་བྱན།
    །གྱོང་དང་བུབ་ཀ་རང་གིས་ལོངས། །ཞེས་གསུངས་སོ། ། སྤྱིར་རང་ཅག་རྣམས་ཀྱིས་ནི་འཁོར་བ་ཐོག་མེད་ནས་བཟུང་སྟེ།
    ང་དང་བདག་ཅེས་རང་ཉིད་གཅེས་པར་རློམས་ཀྱང་། གཅེས་ཚུལ་མ་ཤེས་པར་བདག་ལས་ངན་གྱི་རྩ་བ་ཡིན་པས།
    དེའི་རྐྱེན་གྱིས་སྡུག་བསྔལ་ཁྲི་འབུམ་མང་པོ་མ་བོས་ཀྱང་མགྲོན་དུ་འགུགས་བྱུང་། ད་ནི་དེ་ངོ་ཤེས་ནས་བདག་གཅེས་འཛིན་རྒྱང་དུ་ཕུད་དེ་སྐྱུར་དགོས།
    དེའི་ཚབ་ཏུ་བདག་བས་གཞན་གཅེས་ཀྱི་བློ་འདི་གོམས་ན་དེ་ནི་བྱང་ཆུབ་ཀྱི་སེམས་རིན་པོ་ཆེའི་འབྱུང་ཁུངས་ཡིན་ཏེ།
    བློ་སྦྱོང་ལས། བདག་ནི་ལས་ངན་གྱི་རྩ་བ་སྟེ། །རྒྱང་གིས་བསྐྱུར་བའི་ཆོས་།ཤིག་ཡིན། །གཞན་ནི་བྱང་ཆུབ་ཀྱི་འབྱུང་ཁུངས་ཏེ།
    །
  61: བཅངས་ཀྱིས་ལེན་པའི་ཆོས་ཤིག་ཡིན། །ཞེས་དང༌། ཇོ་བོ་རྗེས། ཆགས་སྡང་འཁྲུལ་བའི་ཉེས་པ་འབྱུང་ཉེ་བས།
    །བདག་གཞན་བརྗེ་བའི་བསམ་པ་གོམས་པར་མཛོད། །ཅེས་དང་། བཀའ་གདམས་པ་གླང་རི་ཐང་བས། ངས་ཅི་ཙམ་གྱི་ཆོས་ཟབ་མོ་ཞིག་ཞལ་ཕྱེས་ནས་བལྟས་ཀྱང་སྐྱོན་ཐམས་ཅད་རང་གི་ཡིན་པར་འདུག
    ཡོན་ཏན་ཐམས་ཅད་ཇོ་བོ་སེམས་ཅན་གྱི་ཡིན་པར་འདུགདེའི་གནད་ཀས་ཁེ་དང་རྒྱལ་ཁ་གཞན་ལ་བྱིན།
    གྱོང་དང་བུབ་ཀ་རང་གིས་ལེན་པ་འདི་མིན་པ་གོ་རྒྱུ་མི་འདུག ཅེས་དང་། དེ་བཞིན་དུ་བཀའ་གདམས་པ་ཤ་བོ་པས།
    ངེད་གཉིས་ལ་མི་ཐབས་བཅོ་བརྒྱད། རྟ་ཐབས་ཞིག་དང་བཅུ་དགུ་ཡོད། མི་ཐབས་ནི་བྱང་ཆུབ་མཆོག་ཏུ་སེམས་བསྐྱེད་ནས་ཅི་བྱེད་སེམས་ཅན་གྱི་དོན་དུ་སློབ་པ་དེ་ཡིན།
    རྟ་ཐབས་ནི་བྱང་སེམས་མ་སྐྱེས་པ་མི་སྐྱེ། སྐྱེས་པ་མི་གནས་ཤིང་འཕེལ་དུ་མི་སྟེར་བའི་བདག་གཅེས་འཛིན་ཡིན་པས་འདི་ལ་ཟུར་བསྟན་ནས་ཅི་གནོད་དུ་སྦྱོང་།
    སེམས་ཅན་ལ་མཐིལ་བསྟན་ནས་ཅི་ཕན་དུ་སྦྱོང་བ་ཡིན། ཞེས་གསུངས་པ་དང་། ཡང་ཤ་བོ་པས། ཇི་སྲིད་རང་ལ་དགྲར་མ་མཐོང་རིང་ལ་བླ་མ་ལ་སོགས་པས་ཀྱང་ཕན་མི་ཐོག
    རང་ལ་དགྲར་མཐོང་ན་ཐམས་ཅད་ལ་ཕན་འདོགས་སུ་འོང་། ད་རེས་ཀྱི་ཚེ་ཐུང་འདི་ལ་འགོང་བོ་འདི་ཅི་ཐུལ་ཅིག་བྱ་འཚལ།
    ཞེས་དང་། བདག་འཛིན་ལ་དགྲར་བལྟས་ནས་སྤོང་བའི་ཆོས་ཟབ་མོ་འདི་ལ་འགོང་བོ་འགོང་རྫོང་གི་ཆོས་ཞེས་གསུངས།
    བཀའ་གདམས་པ་དགེ་བཤེས་རྣ་མོ་པས། ཇ་རྡུང་ཙ་ན་བདག་འཛིན་གྱི་མགོ་ལ་ཛ་ཛ།
  62: ཞེས་གསུངས། མདོར་ན་མཁའ་ཁྱབ་ཀྱི་སེམས་ཅན་ཐམས་ཅད་ལ་མས་བུ་གཅིག་པུ་ལ་བརྩེ་བ་ལྟ་བུའི་བརྩེ་ཆེན་གྱིས་རྗེས་སུ་བཟུང་བའི་སྟོབས་ལ་བརྟེན་ནས་གཞན་གྱི་སྡུག་བསྔལ་བདག་ལ་ལེན་ཞིང་།
    བདག་གི་བདེ་དགེ་ཐམས་ཅད་གཞན་ལ་གཏོང་འདོད་ཀྱི་བསམ་པ་བཅོས་མིན་གྱི་བློ་དེ་བདག་གཞན་བརྗེ་བ་བྱང་ཆུབ་ཀྱི་སེམས་མཆོག་ཡིན་པས།
    དེ་འདྲ་ཞིག་རང་རྒྱུད་ལ་སྐྱེ་བའི་ཐབས་ལ་དུས་དང་རྣམ་པ་ཐམས་ཅད་དུ་བརྩོན་དགོས་ཏེ། རྒྱལ་སྲས་ཉིད་ཀྱི་ཞལ་ནས།
    བརྩེ་ཆེན་སྟོབས་ཀྱིས་གཞན་གྱི་སྡུག་བསྔལ་རྣམས། །བདག་ལ་སྨིན་འདོད་བདག་གི་བདེ་དགེ་རྣམས།
    །གཞན་ལ་སྨིན་འདོད་བཅོས་མིན་རྩེ་གཅིག་བློ། །བདག་གཞན་བརྗེ་བའི་བྱང་ཆུབ་སེམས་མཆོག་ཡིན།
    །ཞེས་གསུངས་སོ། ། ༈ གཉིས་པ་ལ་མི་འདོད་པའི་ཆོས་བཞི་ལམ་དུ་ཁྱེར་བ་དང་། བཟོད་དཀའ་བ་གཉིས་ལམ་དུ་ཁྱེར་བ།
    འབྱོར་རྒུད་གཉིས་ལམ་དུ་ཁྱེར་བ། ཆགས་སྡང་གཉིས་ལམ་དུ་ཁྱེར་བ་དང་བཞི་ལས། དང་པོ་ལའང་མ་རྙེད་པ་ལམ་དུ་ཁྱེར་བ་དང༌།
    སྡུག་བསྔལ་ལམ་དུ་ཁྱེར་བ། མི་སྙན་པ་ལམ་དུ་ཁྱེར་བ།སྨད་པ་ལམ་དུ་ཁྱེར་བ་དང་བཞི་ལས། དང་པོ་ནི།
    ཞེས་དེའང་སྤྱིར་རང་ཉིད་ཐེག་པ་ཆེན་པོའི་ལམ་དུ་ཞུགས་པའི་གང་ཟག་ཡིན་ཚེ་འདོད་པའི་ལོངས་སྤྱོད་ལ་ཆོག་ཤེས་བསྟེན་ནས་ལོངས་སྤྱོད་གསོག་མི་རུང་ཞིང༌།
    འཛིན་མི་རུང་།ལོངས་སྤྱོད་ཅི་ཡང་མེད་ན་ཇི་སྐད་དུ། ནོར་མེད་ཙ་ན་དགྲ་དང་བྲལ། །ཅེས་པ་ལྟར།
    རང་ལ་ནོར་མེད་ན་དགྲ་སོགས་ཀྱིས་འཕྲོག་རྒྱུའང་མེད་ལ་དེ་མེད་ན་ཞེ་སྡང་སོགས་གསོག་མི་དགོས་ཏེ།
  63: ཇོ་བོས། རྙེད་དང་བཀུར་སྟི་བདུད་ཀྱི་ཞགས་པ་ཡིན་པས་སྲང་ཁའི་རྡོ་བཞིན་སོལ། ཅེས་དང་།
    ཁ་རག་པས། རྙེད་བཀུར་འཆིང་བའི་ཞགས་པ་ཡིན། །བསོད་ནམས་དགེ་སྦྱོར་བར་ཆད་ཡིན། །ཞེས་གསུངས་པ་ལྟར་རྒྱུ་རྫས་ལོངས་སྤྱོད་སོགས་རྙེད་པ་མང་པོ་ཡོད་ན་དེ་ལ་ཆགས་ནས་སྡུག་བསྔལ་འཁོར་བའི་གནས་སུ་འཆིང་བྱེད་ཀྱི་ཞགས་པ་ལྟ་བུ་ཡིན་པ་དང༌།
    གཞན་གྱིས་བདག་ལ་བཀུར་སྟི་བྱེད་མི་མང་ན་དེ་ལ་བརྟེན་ནས་རང་རྒྱུད་ལ་ཁེངས་དྲེགས་འཕེལ་ནས་དམ་པའི་ཆོས་དང་རྒྱབ་འགལ་དུ་འགྲོ་བས་ན་རྙེད་བཀུར་སྤངས་དགོས་ཏེ།
    བཀའ་གདམས་པ་པུ་ཏོ་བས། འོ་སྐོལ་དངོས་པོ་ཅི་ཡང་བདག་ཏུ་མ་བཟུང་ན་དགྲ་དང་བྲལ་ཏེ། ཞེ་སྡང་གསོག་མི་དགོས་པས་ཕྲན་ཚེགས་ལ་བཟོད་པ་ངང་གིས་ཐུབ་ནས་འོང་།
    ནོར་མེད་ཙ་ན་རྐུན་མ་མི་འོང་། ཁུར་བོ་མེད་ན་ཇག་པ་མི་འོང་། ནོར་སོགས་ལ་དགྲ་བྱུང་ན་རང་གིས་ལན་པ་ཡིན་པས་གཞན་ལ་ཁྲོ་མི་རིགས་ཞེས་གསུངས།
    དེས་ན་ནོར་ལོངས་སྤྱོད་མང་པོ་བསགས་ན་དེ་བཞིན་དུ་དགྲའང་མང་པོ་འབྱུང་བས་ན་དེའི་ལེ་ལན་རང་གིས་ནོར་བསགས་པ་ལས་བྱུང་བ་ཡིན་ཏེ།
    དགེ་བཤེས་སྤྱན་སྔ་བས། དཔེར་ན་འབེན་མ་བཙུགས་ན་མདའ་མི་ཕོག མདའ་ཕོག་པ་དེ་འབེན་བཙུགས་པའི་ལན་པ་ཡིན་ནོ།
    །དེ་བཞིན་དུ་རང་གིས་ལས་ངན་གྱི་འབེན་བཙུགས་པས་ཚེ་འདིར་གཞན་གྱིས་གནོད་པའི་།མདའ་ཕོག་པ་ཡིན་པས་གཞན་ལ་ཁྲོ་མི་རིགས།
    ཞེས་སོ། །དེས་ན་ཕ་རོལ་པོ་གང་ཟག་སུ་དག་ཅིག་གིས་ཁོ་རང་ལ་རྒྱུ་རྫས་ཐོབ་པར་འདོད་པའི་འདོད་སྲེད་ཆེན་པོའི་དབང་གིས་དོན་མེད་བཞིན་དུ་བདག་གི་ནོར་རྫས་ལོངས་སྤྱོད་ཐམས་ཅད་ཁོ་རང་གིས་དངོས་སུ་འཕྲོག་གམ་ཡང་ན་གཞན་མངག་པའི་ཕོ་ཉ་སོགས་བསྐུལ་ནས་འཕྲོག་ཏུ་བཅུག་པར་བྱེད་ནའང་རུང་སྟེ་དེ་ལ་ཁོང་ཁྲོ་བས་བསླངས་ནས་གནོད་ལན་དུ་གནོད་པ་མི་བྱེད་པར་མ་ཟད།
  64: ད་དུང་ཕན་འདོགས་པའི་བསམ་པས་རང་གིས་གཅེས་པར་བཟུང་བའི་ལུས་དང་ལོངས་སྤྱོད་དང་། གཞན་ཡང་དུས་གསུམ་དུ་བསགས་།པའི་དགེ་བའི་དངོས་པོ་ཅི་ཡོད་པ་རྣམས་ཕ་རོལ་པོ་གནོད་བྱེད་དེ་ལ་བདེ་བ་དང་ལྡན་ཞིང་།
    སྡུག་བསྔལ་དང་བྲལ་བའི་ཆེད་དུ་ལེགས་པར་ཡོངས་སུ་བསྔོ་ཞིང་གཏོང་བ་ནི་རྒྱལ་སྲས་བྱང་ཆུབ་སེམས་དཔའ་རྣམས་ཀྱིས་མ་རྙེད་པ་ལམ་དུ་འཁྱེར་ཚུལ་གྱི་ལག་ལེན་ཡིན་ནོ།
    ། འདིར་ཅུང་འཕྲོས་པ་སྟེ། དཔེར་ན་དོན་མེད་བཞིན་དུ་བདག་གི་ལོངས་སྤྱོད་འཕྲོག་མི་ཞིག་ཡོད་ན་དེ་ནི་སྐྱེ་བ་སྔོན་མ་ལ་བདག་གིས་ཕར་གནོད་པ་བྱས་པའི་བུ་ལོན་དང་ལན་ཆགས་ཡོད་པ་ཡིན་ངེས་ཏེ།
    བདག་ཅག་གི་སྟོན་པའི་ཞལ་ནས། ལས་མ་བྱས་པ་དང་མི་འཕྲད་ལ། གང་བྱས་པ་རྣམས་ཆུད་མི་ཟ་བ་ཡིན་ཞེས་གསུངས་པས་ན།
    ཚེ་རབས་སྔོན་གྱི་བུ་ལོན་སོད་ན་དེ་ལ་དགའ་སྤྲོའི་ངང་ནས་རྗེས་སུ་ཡི་རང་དང་བསྔོ་སྨོན་བྱེད་པའི་གནས་ཡིན་གྱི།
    བདག་གིས་དེ་ལ་འཁོན་དུ་བཟུང་ནས་ཕར་འཐབ་ཅིང་རྩོད་པར་བྱས་ན་བུ་ལོན་སྔ་མའི་སྟེང་དུ་བུ་ལོན་ཕྱི་མ་བསགས་ན་དེའི་འབྲས་བུ་ནི།
    རང་ཉིད་སྐྱེ་བ་མང་པོའི་བར་དུ་འཕྲོག་བཅོམ་དང་དབུལ་ཕོངས་ཀྱི་འོག་ནས་འབུད་མི་ཐུབ་པར་མ་ཟད་ངན་སོང་གསུམ་ནས་སྡུག་བསྔལ་མང་པོ་མྱོང་དགོས་པར་ཤེས་ནས་རྐྱེན་ངན་དགེ་བའི་བསྐུལ་མ་ཡིན་པར་ཤེས་དགོས་སོ།
    །དེས་ན་ད་ལྟ་བདག་ལ་གནོད་པ་བྱེད་པའི་མི་དེ་བདག་གི་དགྲ་ཡིན་པའི་ངེས་པའང་མེད་དོ། ། བདག་གི་དགྲ་ནི་རང་རྒྱུད་ཀྱི་ཉོན་མོངས་པ་ཞེ་སྡང་འདི་ཉིད་ཡིན་ཏེ།
  65: འདིས་ནི་བདག་ཐོག་མེད་ནས་བཟུང་སྟེ་ཁམས་གསུམ་འཁོར་བའི་བཙོན་ཁང་དུ་འཕང་སྟེ། དམྱལ་བ་མནར་མེད་སོགས་སུ་བཟོད་དུ་མེད་པའི་སྡུག་བསྔལ་མང་པོས་གདུང་དུ་བཅུགས་པར་མ་ཟད།
    ད་དུང་འདི་ལ་རྒོལ་ལན་མ་སྤྲད་ན། དེང་ནས་མཐའ་མེད་ཀྱི་བར་དུ་འཁོར་བ་སྤྱི་དང་བྱེ་བྲག་ཏུ་ངན་སོང་གི་སྡུག་བསྔལ་ལས་ཐར་དུ་མི་སྟེར་བ་ཡིན་ལ།
    ཚེ་འདིར་ནི་སྟོང་གསུམ་གྱི་ལྷ་དང་ལྷ་མིན་རྣམས་བདག་གི་དགྲར་ལངས་ཀྱང་བདག་མནར་མེད་ཀྱི་མེ་ནང་དུ་འཕེན་མི་ནུས་ཏེ།སྤྱོད་འཇུག་ལས།
    གལ་ཏེ་ལྷ་དང་ལྷ་མིན་རྣམས། །ཐམས་ཅད་བདག་གི་དགྲར་ལངས་ཀྱང༌། །དེ་དག་གིས་ཀྱང་མནར་མེད་པའི།
    །མེ་ནང་ཁྲིད་ཅིང་འཇུག་མི་ནུས། །ཞེས་གསུངས་སོ། ། དེས་ན་རང་རྒྱུད་ཀྱི་ཉོན་མོངས་པ་ཞེ་སྡང་ལས་ཐུ་བའི་དགྲ་ཞིག་མེད་དོ།
    །བདག་གི་དགྲ་ནི་རང་རྒྱུད་ཀྱི་ཉོན་མོངས་པ་ཞེ་སྡང་གི་དགྲ་འདི་ལས་ཐུ་བ་མེད་དེ། འདིས་ནི་བདག་ཐོག་མེད་ནས་བཟུང་སྟེ་ཁམས་གསུམ་འཁོར་བའི་བཙོན་ཁང་ནང་དུ་འཕང་སྟེ།
    དམྱལ་བ་མནར་མེད་སོགས་སུ་བཟོད་མེད་སྡུག་བསྔལ་མང་པོས་གདུང་དུ་བཅུག་པར་མ་ཟད། ད་དུང་འདི་ལ་རྒོལ་ལན་མ་སྤྲད་ན་འཁོར་བ་མཐའ་མེད་ཀྱི་བར་དུ་འཁོར་བ་དང་ངན་སོང་གི་གནས་ལས་ཐར་དུ་མི་སྟེར་བ་ཡིན་གྱི།
    ཚེ་འདིར་སྟོང་གསུམ་གྱི་ལྷ་དང་ལྷ་མིན་རྣམས་བདག་གི་དགྲར་ལངས་ཀྱང་བདག་མནར་མེད་ཀྱི་མེ་ནང་དུ་འཕེན་མི་ནུས་ཏེ།
    སྤྱོད་འཇུག་ལས། གལ་ཏེ་ལྷ་དང་ལྷ་མིན་རྣམས། །ཐམས་ཅད་བདག་ལ་དགྲར་ལངས་ཀྱང་། །
  66: དེ་དག་གིས་ཀྱང་མནར་མེད་པའི། །མེ་ནང་ཁྲིད་ཅིང་འཇུག་མི་ནུས། །ཞེས་གསུངས་སོ། །དེས་ན་རང་རྒྱུད་ཀྱི་ཉོན་མོངས་པ་ཞེ་སྡང་ལས་ཐུ་བའི་དགྲ་ཞིག་མེད་ངེས་ཡིན་ཏེ།
    ད་ལྟའི་དགྲ་འདི་དག་ནི་ཚེ་འདི་ལས་ཚེ་རབས་མང་པོར་དགྲར་འགྱུར་མི་སྲིད་ཀྱང་ཉོན་མོངས་པའི་དགྲ་འདིས་ནི་ཡུན་རིང་པོ་འཁོར་བ་ཐོག་མེད་ནས་ད་བར་དུ་བདག་ལ་གནོད་པ་བྱས་པ་ཡིན་ཏེ།
    སྤྱོད་འཇུག་ལས། བདག་གི་ཉོན་མོངས་དགྲ་བོ་གང་། །དུས་རིང་ཐོག་མཐའ་མེད་པ་ལྟར། །དགྲ་གཞན་ཀུན་གྱིས་དེ་ལྟ་བུར།
    །ཡུན་རིང་ཐུབ་པ་མ་ཡིན་ནོ། །ཞེས་གསུངས་པ་ལྟར་རོ། ། གཞན་ཡང་དགྲ་གཞན་རྣམས་ལ་ནི་རང་གིས་འགྱོད་བཤགས་བྱས་ནས་རྒྱུ་རྫས་ལོངས་སྤྱོད་ཡོད་ཚད་ཁོ་ལ་བྱིན་ནས་མཐུན་ཐབས་བྱས་
    ཏྟཾན་རང་ལ་གནོད་པ་མི་བྱེད་པར་མ་ཟད་མཐུན་པའི་གྲོགས་སུ་བསྒྱུར་ཐུབ་མོད། རང་རྒྱུད་ཀྱི་ཉོན་མོངས་པའི་དགྲ་འདི་ལ་ནི་ཁོ་རང་གི་འདོད་པ་ལྟར་ཇི་ལྟར་མཐུན་ཐབས་བྱས་ཀྱང་དེ་ལྟར་ལྷག་པར་གནོད་པ་བྱེད་ངེས་ཏེ།
    སྤྱོད་འཇུག་ལས། མཐུན་པར་རིམ་གྲོ་བསྟེན་བྱས་ན། །ཐམས་ཅད་ཕན་དང་བདེ་བྱེད་ནའང་། །ཉོན་མོངས་རྣམས་ནི་བསྟེན་བྱས་ན།
    །ཕྱིར་ཞིང་སྡུག་བསྔལ་གནོད་པ་བྱེད། །ཅེས་སོ། ། ད་ལྟ་ཚེ་འདིའི་དགྲ་ནི་དགྲར་མ་ངེས་ཏེ།
    འདིས་ནི་བདག་གི་ནོར་རྫས་འཕྲོག་ཀྱང་དེ་ལ་བརྟེན་ནས་བདག་གི་ལས་ངན་ཟད་ཀྱིན་ཡོད་པ་དང་།
    དེ་ལ་འཁོན་ལན་མི་བྱེད་པར་བདག་གི་སེམས་བསྐྱེད་པའི་སྐབས་ཀྱི་དམ་བཅའ་དྲན་དགོས་ཏེ། རྒྱལ་སྲས་ཉིད་ཀྱི་ཞལ་ནས།
  67: ནོར་ལ་ཆགས་པའམ་བདག་ལ་སྡང་བ་ ཀྱིཡིས། །བདག་གི་བདོག་ཀུན་འཕྲོག་ནས་ཉིན་གཅིག་ཙམ། །འཚོ་བའི་ཟས་སྐོམ་མེད་པའི་སྐབས་བྱུང་ན།
    །དེ་ཚེ་བདག་གི་དམ་བཅའ་འདི་དྲན་བགྱིད། །ཅེས་སྔར་སེམས་བསྐྱེད་སྐབས་ཀྱི་དགྲས་རང་ལ་གནོད་པ་བྱེད་པའི་ལན་དུ་ཕན་པ་བསྒྲུབ་པའི་དམ་བཅའ་མཛད་པ་དེ་དྲན་དགོས་པར་གསུངས་སོ།
    །གཞན་ཡང་རྒྱལ་སྲས་ཉིད་ཀྱིས། འགའ་ཡིས་བདག་གི་ལོངས་སྤྱོད་ཀུན་ཁྱེར་ན། །ལོངས་སྤྱོད་འདི་དང་ལུས་དང་ལོངས་སྤྱོད་གཞན།
    །བདག་དགེ་མ་ལུས་འདི་ལ་ཕན་པའི་རྒྱུར། །གྱུར་ཅིག་སྙམ་དུ་བསམ་པ་ཐག་པས་བསྔོ། །ཞེས་པའོ།
    ། ༈ གཉིས་པ་ནི། ཞེས་དེའང་བདག་གིས་ཕར་ལ་གནོད་པ་བྱས་པ་ལྟ་བུའི་ཉེས་པ་ཅུང་ཟད་ཙམ་ཡང་མེད་བཞིན་དུ་གཞན་གང་ཡང་རུང་བ་དག་གིས་བདག་གི་ལུས་ལ་བརྡེག་བཙོག་དང་།
    ཡན་ལག་སོགས་གཅོད་པ་ཙམ་དུ་མ་ཟད། བདག་གི་ཡན་ལག་དམ་པ་མགོ་བོ་གཅོད་པར་བྱས་ནས་ཚེའི་འདུ་བྱེད་འདོར་དུ་བཅུག་ནའང་།
    དེ་ལ་ལན་དུ་ཁོང་ཁྲོ་བའི་སྒོ་ནས་ཕར་གསོད་པ་དང་རྡེག་པ་སོགས་གནོད་ལན་མི་བྱེད་པར་མ་ཟད་འདི་ལྟར་བསམ་དགོས་ཏེ།
    མི་འདིས་བདག་ལ་གནོད་པ་བྱས་པའི་འབྲས་བུ་ལ་བརྟེན་ནས་འཁོར་བ་དང་ངན་སོང་གི་གནས་ནས་བཟོད་མེད་ཀྱི་སྡུག་བསྔལ་མྱོང་དགོས།
    དེའི་ཕྱིར་གནོད་བྱེད་དེ་སྡིག་སྡུག་དང་བྲལ་བར་འདོད་པའི་སྙིང་རྗེའི་དབང་གིས་རྗེས་སུ་བཟུང་སྟེ།
    མི་འདིས་བདག་གི་མགོ་བོ་བཅད་ཀྱང་དེས་ནི་བདག་གི་སྔོན་ལས་ངན་བསགས་པ་འབྱང་བཞིན་ཡོད་པས་ནཾ།
    མི་འདི་བདག་ལ་ཕན་འདོག་མཁན་ཡིན་པས་དྲིན་ཆེ་ཞིང་བདག་གིས་བྱང་ཆུབ་སྒྲུབ་པའི་གྲོགས་དང་།
  68: བཟོད་པ་སྒོམ་པའི་རྟེན། དགེ་བའི་བསྐུལ་མ་དང་སྡིག་པའི་ཕྱགས་མ་ཡིན་སྙམ་ནས། མས་བུ་གཅིག་པུ་ལ་སྙིང་བརྩེ་བ་ལྟར་སྙིང་རྗེའི་སྒོ་ནས་མི་དེའི་སྡིག་པ་རྣམས་གང་ཟག་བདག་ལ་ལེན་པ་ནི་རྒྱལ་སྲས་བྱང་ཆུབ་སེམས་དཔའ་རྣམས་ཀྱིས་སྡུག་བསྔལ་ལམ་དུ་ཁྱེར་ཚུལ་གྱི་ལག་ལེན་ཡིན་ནོ།
    ། དེའང་སྤྱོད་འཇུག་ལས། དེ་ལྟར་ཉོན་མོངས་དབང་གྱུར་པས། །བདག་གནོད་ལ་སོགས་ཞུགས་པ་ལ།
    །སྙིང་རྗེ་རྒྱ་ལ་མ་སྐྱེས་ནཾའང༌། །ཁྲོ་བར་གྱུར་པ་ཅིའི་ཐ་ཚིག །ཅེས་གསུངས་པ་ལྟར་རང་གསོད་མཁན་འདི་ཉོན་མོངས་པའི་གདོན་གྱིས་བརླབས་པ་ཡིན་པ་དང་།
    རང་ཉིད་བྱང་ཆུབ་ཀྱི་སེམས་རྒྱུད་ལྡན་ཡིན་ན། ཕ་རོལ་པོ་དེས་བདག་བྱང་ཆུབ་སེམས་དཔའ་ལ་གནོད་པ་བྱས་ན་ངན་སེམས་བསྐྱེད་པའི་གྲངས་བཞིན་དུ་ངན་སོང་དུ་འགྲོ་དགོས་ཞེས།
    སྤྱོད་འཇུག་ལས། གང་ཞིག་དེ་འདྲའི་རྒྱལ་སྲས་སྦྱིན་བདག་ལ། །གལ་ཏེ་ངན་སེམས་སྐྱེ་བར་བྱེད་ན་དེ།
    །ངན་སེམས་སྐྱེས་པའི་གྲངས་བཞིན་བསྐལ་བར་ནི། །དམྱལ་བར་གནས་པར་འགྱུར་ཞེས་ཐུབ་པས་གསུངས།
    །ཞེས་སོགས་ལྟར་རོ། ། དེས་ན་མི་འདིས་སྡུག་བསྔལ་མང་པོ་མྱོང་དགོས་པ་ལ་བསམས་ནས་སྙིང་རྗེ་རིགས་ཀྱི།
    ཁྲོ་བར་བྱེད་མི་འོས་ཏེ།འབྲོམ་སྟོན་པས། བདག་ལུས་སྟོང་དུ་རབ་གཏུབ་ཀྱང་། །འཁྲུགས་པ་ཡོངས་ཡེ་མ་གྱུར་ཅིག
    །ད་ནི་བཟོད་པའི་གོ་ཆ་གྱོན། །ཞེས་གསུངས་སོ། །དེ་ལྟར་བྱང་ཆུབ་སྤྱོད་པའི་ལམ་ལ་ཞུགས་ནས་སྡུག་བསྔལ་དང་ལེན་གྱི་བཟོད་པའི་སྐབས་སུ་བདེ་བ་ལ་རེ་བ་དང་སྲེད་པར་མི་བྱེད་ཅིང་།
    སྡུག་བསྔལ་གྱིས་སེམས་དཔའ་གདེང་ཞུམ་པར་མི་བྱ་བར་བདེ་སྡུག་མགོ་སྙོམ་བྱེད་པ་གལ་ཆེའོ།
    །
  69: ༈ གསུམ་པ་ནི། ཞེས་དེའང་གང་ཟག་གཞན་འགའ་ཞིག་གིས་ལྐོག་ཏུ་བདག་ལ་སྐྱོན་བརྗོད་དང་ངན་བསྒྲགས་བྱས་ཏེ་བདག་གི་སྙིང་ལ་རྡོ་ཕོག་ལ་ལྟར་བཟོད་དཀའ་བའི་མི་སྙན་པའི་ཚིག་སྣ་ཚོགས་བཤད་ཅིང་།
    དེ་དག་ཕྱོགས་ཐམས་ཅད་དུ་གྲགས་པར་གྱུར་ནས་སྟོང་གསུམ་ལ་ཁྱབ་པར་བྱེད་པའི་ཚིག་ངན་སྒྲོག་པར་བྱེད་ནཾའང་།
    བདག་དེ་ལ་སླར་ཁོང་མི་ཁྲོ་བར་མ་ཟད་སྔར་བྱམས་པའི་སེམས་ཀྱི་དམ་བཅའ་བླངས་བོ་དྲན་པར་བྱེད་དགོས་ཏེ།རྒྱལ་སྲས་ཉིད་ཀྱི་ཞལ་ནས།
    གང་ཞིག་ཐོས་ནས་བདག་ལ་འགྲོ་ཀུན་གྱིས། །ཁྲེལ་བར་འགྱུར་བའི་གྲགས་ངན་མི་བཟད་པ། །ཕྱོགས་བཅུར་སྒྲོག་པ་མཐོང་ཐོས་དྲན་གྱུར་ན།
    །དེ་ཚེ་བདག་གིས་དམ་བཅའ་འདི་དྲན་བགྱི། །ཞེས་གསུངས་པ་ལྟར་དུ་གཞན་གྱིས་རང་ལ་མི་སྙན་པ་སྒྲོག་ན་མི་ཁྲོ་བར་མ་ཟད།
    སླར་བྱམས་སེམས་ཀྱིས་གང་ཟག་དེའི་ཡོན་ཏན་ཕྱོགས་བཅུར་སྒྲོག་ཅིག་གྲགས་པར་འགྱུར་བའི་ཐུགས་སྨོན་འདེབས་དགོས་སོ།
    ། དེ་ལྟར་ཡང་རྒྱལ་སྲས་བྱང་སེམས་ཆེན་པོ་ཁོང་ཉིད་ཀྱིས་ནི་གཞན་གྱི་ཡོན་ཏན་ཁོ་ན་བརྗོད་པ་ལས་སྐྱོན་ལ་བརྟག་མི་སྲིད་ཅིང་བརྗོད་མི་སྲིད་པ་ཡིན་པས།
    དེའི་རྟེན་འབྲེལ་གྱིས་དེ་དུས་ཀྱི་བླ་མ་རྣམས་དང་གཞན་ཐམས་ཅད་ཀྱིས་ཀྱང་འདི་ཉིད་ལ་བསྟོད་བསྔགས་བཀུར་གསུམ་ཁོ་ན་མཛད་ཚུལ་རྣམ་ཐར་ན་མང་ངོ་།
    །དེ་བཞིན་དུ་མི་ལ་ལས་ནི་ཚེ་གཅིག་ལ་མི་སྙན་པ་རྟག་ཏུ་ཐོས་ནས་རྒྱུན་དུ་སེམས་འཁྲུགས་ནས་འདུག་དགོས་།པའང་སྔར་རང་གིས་གཞན་ལ་ཚིག་རྩུབ་སྨྲས་པའི་འབྲས་བུ་ཡིན་པ་དང༌།
    ཕྲ་མ་སོགས་བྱས་པའི་ལས་ངན་གྱི་མཚོན་ཆ་རང་ལ་འཁོར་བ་ཡིན་པར་གསུངས་སོ། །
  70: དེ་ལྟར་ཡང་ཇོ་བོས། མི་སྙན་ཚིག་རྣམས་ཐོས་པའི་ཚེ། །བྲག་ཆ་བཞིན་དུ་བལྟ་བར་བྱ། །ཞེས་དང༌།
    ཤ་ར་བས། ལྐོག་ཁ་བཙན་པོའང་གཏོང་བ་ལ་སྔར་ཁྱོད་རང་ཕྲ་མ་བྱས་པའི་ལེ་ལན་འཁོར་བ་ཡིན་པས་བཤགས་པ་གྱིས་ཞེས་གསུངས།
    དེས་ན་གཞན་གྱིས་རང་གི་མི་ གྱིསྙན་པ་སྟོང་གསུམ་ལ་བསྒྲགས་ཀྱང་། དེ་ལ་སླར་མི་ཁྲོ་བར་མ་ཟད་གནོད་བྱེད་དེའི་སེམས་ལ་དགའ་བདེ་བསྐྱེད་པར་འདོད་པའི་བྱམས་པའི་སེམས་ཀྱིས་སླར་ཡང་དེ་ཉིད་ཀྱི་ཡོན་ཏན་གཞན་རྣམས་ལ་ཡོངས་སུ་རྗོད་པར་བྱེད་པ་དེ་ནི་རྒྱལ་སྲས་བྱང་ཆུབ་སེམས་དཔའ་རྣམས་ཀྱིས་མི་སྙན་པ་ལམ་དུ་ཁྱེར་ཚུལ་གྱི་ལག་ལེན་ཡིན་ནོ།
    ། ༈ བཞི་པ་ནི། ཞེས་དེའང་མི་ཚོགས་འགྲོ་བ་མང་པོ་ལྷན་དུ་ཚོགས་པའམ་འདུས་པའི་དབུས་སུ་མི་འགའ་ཞིག་གིས་ཁྱོད་ལ་ཆོས་དང་འཇིག་རྟེན་གྱི་ཐད་ནས་སྐྱོན་འདི་དང་འདི་ལྟ་བུ་ཡོད་དོ་ཞེས་
    ཀྱིདངོས་སུ་བདག་གི་མཚང་ནས་འབྲུ་ཞིང་ཚིག་གང་གནོད་ཐོམས་བཤད་དེ་སྨད་པའི་ཚིག་ངན་ཤིན་ཏུ་རྩུབ་མོ་དག་སྙིང་ལ་མཚོན་གྱིས་བསྣུན་པ་ལྟ་བུ་དག་སྨྲ་བར་བྱེད་ནའང་དེ་ལ་མི་འཁྲོ་བར་མ་ཟད།
    འདི་ལྟར་སྙམ་དགོས་ཏེ། འདིས་བདག་གི་མཚང་ལ་རྒོལ་དོན་ནི། བདག་ལ་མཚང་འདི་།དང་འདི་འདྲའི་ཉེས་སྐྱོན་ཡོད་པའི་དབང་གིས་དེའི་འབྲས་བུ་བདག་འཁོར་བ་དང་ངན་སོང་གི་
    སྡུག་བསྔལ་མྱོང་དགོས་པས་ན། དེ་ལྟའི་སྡུག་བསྔལ་མ་མྱོང་གོང་ནས་སྐྱོན་དེ་དག་འཆོས་པའི་ཆེད་དུ་བདག་ལ་བརྡ་དང་སྐད་གཏོང་བ་ཡིན་པས་དྲིན་ཆེ་བར་བསམ་དགོས་ཏེ།
    བཀའ་གདམས་པ་པུ་ཏོ་བས།
  71: འོ་སྐོལ་ལ་གཞན་གྱིས་ཉེས་སྐྱོན་བརྗོད་ཅིང་མཚང་འབྲུ་བ་ཀུན་ཀྱང་སྐད་གཏོང་བ་ཡིན་པས་དེ་ལ་ཞེ་སྡང་མི་བྱ་བར་དྲིན་དུ་གཟོ་
    རྒྱུབར་བྱའོ། །ཞེས་དང་། གླིང་ཐང་པས། བདག་ལ་གཞན་གྱིས་ཕྲག་དོག་གིས། །གཤེ་སྐུར་ལ་སོགས་མི་རིགས་པའི།
    །གྱོང་ཁ་རང་གིས་ལེན་པ་དང་། །རྒྱལ་ཁ་གཞན་ལ་དབུལ་བར་བྱ། །ཞེས་སོ། ། དེས་ན་འགྲོ་བ་མང་པོ་འཚོགས་པའི་ནང་ནས་བདག་ལ་དངོས་སུ་དམའ་འབེབས་བྱས་ཏེ་བདག་གིས་ངོ་གདོང་གྱེན་དུ་བཏེགས་ཏེ་བལྟ་མི་ཕོད་པའི་ངོ་ཚར་གཏད་ཀྱང་།
    དེ་ཚེ་བདག་གིས་སྔར་སེམས་བསྐྱེད་སྐབས་ཁྲོ་ལན་དུ་མི་འབྲོ་ཞིང་། གཤེ་ལན་དུ་མི་གཤེ བརྡེགས་ལན་དུ་མི་བརྡེག
    མཚང་འབྲུ་བའི་ལན་དུ་སླར་མཚང་མི་འབྲུ་སོགས་དགེ་སྦྱོང་གི་ཆོས་བཞི་ལ་གནས་པར་དམ་བཅས་པ་དེ་ཉིད་དྲན་དགོས་ཏེ།
    རྒྱལ་སྲས་ཉིད་ཀྱི་ཞལ་ནས། འགྲོ་མང་དབུས་སུ་ལྡང་མིག་ལྡན་པ་ཡིས། །ཚིག་ངན་བཟོད་པར་དཀའ་བས་སྨྲ་ཕབ་ནས།
    །གདོང་བ་འདེགས་པའི་སྐབས་ཀྱང་མེད་བྱས་ན། །དེ་ཚེ་བདག་གིས་དམ་བཅའ་འདི་དྲན་བགྱི། །ཞེས་སོ།
    ། དེ་བཞིན་དུ་ཡང་འགའ་ཞིག་གིས་མི་མང་ཚོགས་པའི་དབུས་སུ་ཚིག་རྩུབ་དང་མཚང་བྲུས་ན་བདག་གིས་འདི་ལྟར་བསམ་དགོས་ཏེ།
    མི་དྲིན་ཆེན་འདིས་ནི་བདག་གི་རྒྱུད་ཀྱི་ང་རྒྱལ་གྱི་དུག་སྡོང་ཆེན་པོ་འདི་ཐབས་མཁས་ཀྱི་མཚོན་ཆ་རྣོན་པོས་གཅོད་ཀྱིན་ཡོད་པ་ཡིན་པས།
    བདག་གིས་ཀྱང་དེ་ལ་བརྩེ་བ་ཆེན་པོའི་ཐབས་མཁས་ཀྱི་མཚོན་ཆ་ལ་བརྟེན་ནས་གང་ཟག་འདིའི་རྒྱད་ཀྱི་སྡུག་བསྔལ་དུག་ཤིང་གི་སྡོང་བོ་ལྟ་བུ་དེ་གཅོད་ནུས་པར་ཤོག་ཅིག་ཅེས་སྨོན་ལམ་འདེབས་དགོས་ཏེ།
  72: རྒྱལ་སྲས་ཉིད་ཀྱིས། སྐྱེ་བོ་མང་པོ་ཚོགས་པས་མངོན་སུམ་དུ། །བདག་ལ་དངོས་སུ་སྨོད་པ་མཐོང་ན་ཡང་།
    །བརྩེ་ལྡན་འདི་ཡིས་བདག་གི་ང་རྒྱལ་གྱི། །དུག་ཤིང་བཅད་པས་ཕན་པར་བསམས་བྱས་ནས། །བློ་དང་བརྩེ་ཆེན་ཐབས་མཁས་མཚོན་ཆ་ཡིས།
    །དེ་ཡི་སྡུག་བསྔལ་དུག་ཤིང་གཅོད་པར་ཤོག །ཅེས་གསུངས་སོ། །དེས་ན་འགྲོ་མང་འདུས་པའི་དབུས་ནས་མཚང་འབྲུ་དང་ཚིག་ངན་བརྗོད་མཁན་གྱི་དྲིན་ཆེ་བའི་གང་ཟག་དེ་ལ་བདག་གིས་དགེ་བའི་བཤེས་ཀྱི་འདུ་ཤེས་ཀྱིས་གུས་པས་འདུད་པར་བྱེད་པ་ནི་རྒྱལ་སྲས་བྱང་ཆུབ་སེམས་དཔའ་རྣམས་ཀྱིས་སྨད་པ་ལམ་དུ་ཁྱེར་ཚུལ་གྱི་ལག་ལེན་ཡིན་ནོ།
    ། དེའང་བདག་ལ་ཚིག་རྩུབ་དང་མཚང་འབྲུ་བྱེད་མཁན་དེ་ལ་དགེ་བའི་བཤེས་གཉེན་གྱི་འདུ་ཤེས་ཅིའི་ཕྱིར་འཛིན་དགོས་ཤེ་ན།
    སྔོན་གྱི་བཀའ་གདམས་པ་དག་གིས་སྐྱོན་མཚང་རང་ཐོག་ཏུ་བབས་པ་གདམས་ངག་གི་མཆོག་ཡིན་པར་གསུངས་པ་དང༌།
    ཇོ་བོས། བཤེས་གཉེན་གྱི་མཆོག་མཚང་ལ་རྒོལ་བ་ཡིན། གདམས་ངག་གི་མཆོག་མཚང་ཐོག་ཏུ་ཕེབས་པ་ཡིན།བསྐུལ་མའི་མཆོག་བགེགས་དང་ན་ཚ་ཡིན།
    ཞེས་དང་། བཀའ་གདམས་པ་སྤྱན་སྔ་པས། སློབ་དཔོན་དང་སློབ་མའི་ཚུལ་དུ་བཟོད་པ་སྒོམ་པ་ནི།
    །གནོད་པ་སྐྱེལ་བའི་དགྲ་མེད་ན་བཟོད་པ་མེད་པས། གཞན་བདག་ལ་གཤེ་བ་ལ་སོགས་པ་དེ་དག་བཟོད་པ་སྟེར་བའི་སློབ་དཔོན་དུ་ཤེས་པར་བྱས་ལ།
    དེ་ལ་དགའ་བ་དང་དྲིན་དུ་གཟོ་བ་བསྒོམ་ཞིང་། བདག་གིས་བཟོད་པ་ལེན་པའི་སློབ་དཔོན་དུ་བསྒོམས་ལ་ཁྲོ་བར་མི་བྱའོ།
    །ཞེས་གསུངས་སོ། ། ༈ ལྔ་བ་བཟོད་དཀའ་བ་གཉིས་ལམ་དུ་ཁྱེར་བ་ལ་དྲིན་ལན་ལོག་འཇལ་ལམ་དུ་ཁྱེར་བ་དང་།
  73: བརྙས་ཐབས་བྱེད་པ་ལམ་དུ་ཁྱེར་བ་གཉིས་ལས། དང་པོ་ནི། ཞེས་དེའང་བདག་གི་གཉེན་ཉེ་དུའམ་ཡང་ན་སྔོན་ལས་གྱིས་འབྲེལ་བའི་གྲོགས་དགའ་མཛའ་སོགས་གང་རུང་ཞིག་ལ་བདག་གིས་ལུས་ཤ་ཁྲག་ལས་ཆད་པའི་བུ་བཞིན་དུ་གཅེས་སྤྲས་ཀྱིས།
    ཟས་ཀྱི་ཕུད་ །དང་གོས་ཀྱི་རྩེས་གཡོག་ནས་ཤིན་ཏུ་བྱམས་པའི་སྤྱོད་ལམ་གྱི་སྒོ་ནས་གཅེས་པར་བསྐྱངས་པའི་མི་ཞིག་གིས་བདག་ལ་ཚུར་དྲིན་ལོག་འཇལ་བྱས་ཏེ།
    འཇིག་རྟེན་པའི་གཏམ་དཔེར། བཟང་ལན་ངན་གྱིས་འཇལ། ཆང་ལན་ཚུས་འཛལ་ཟེར་བའི་དཔེ་ལྟར་དུ།
    སྡང་སེམས་ཀྱིས་གནོད་པ་ཅི་འཁྱོལ་བྱས་ཏེ། དགྲ་མི་ཤ་བོ་དང་འཕྲད་པ་བཞིན་དུ་བལྟ་ཞིང་ཁོ་རང་གི་སྒོ་གསུམ་གྱིས་གནོད་ཅི་ཐུབ་ལ་འབད་པར་བྱེད་ནའང་།
    དེ་བདག་གིས་ཕར་ཁོང་མི་ཁྲོ་བར་མ་ཟད། དཔེར་ན་རང་གི་བུ་གཅིག་པུ་ལ་ནད་ཆེན་པོ་ཞིག་གིས་བཏབ་ནས་འཆོས་ཐབས་མེད་པར་གྱུར་ཏེ་ཅི་བྱ་གཏོལ་མེད་དུ་ལུས་པའི་སྐབས་སུ།བུ་དེས་ཀྱང་ནད་རྐྱེན་གྱིས་སེམས་རྣལ་དུ་མི་གནས་པར་ནད་ཚིག་ཟོས་ནས་མ་ལ་ཚིག་རྩུབ་དང་ལོག་སྒྲུབ་མི་འོས་པ་ཅི་བྱས་ཀྱང༌།
    དེ་ལ་མས་ཁོང་མི་ཁྲོ་བར་མི་ཟད་བུ་ལ་ལྷག་པར་ཤ་ཚ་བའི་ངང་ནས་གཅེས་སྤྲས་བྱེད་པ་ཡིན་ཏེ།
    བུ་ན་བ་ལས་ཀྱང་མ་རང་ཉིད་ཤི་བར་འདེམ་པ་བཞིན་དུ། སྔར་གྱི་བརྩེ་གདུང་ལས་ཀྱང་ལྷག་པར་གཅེས་སྐྱོང་བྱེད་པ་ཡིན།
    དེ་བཞིན་དུ་རང་ལ་གནོད་བྱེད་ཀྱི་དགྲ་འདིའང་ཉོན་མོངས་པའི་དབང་དུ་སོང་ནས་ལོག་སྒྲུབ་འདི་ལྟར་བྱེད་པ་ཡིན་པས་ན།
    འདིའི་རྒྱུད་ཀྱི་ཉོན་མོངས་པ་རྣམས་བྲལ་ན་ཅི་མ་རུང་སྙམ་ནས་ལྷག་པར་བརྩེ་རིགས་ཏེ།
  74: བཞི་བརྒྱ་བ་ལས། ན་བའི་བུ་ལ་ཁྱད་པར་དུ། །མ་ནི་ལྷག་པར་གདུང་བ་ལྟར། །དེ་བཞིན་བྱང་ཆུབ་སེམས་དཔའ་རྣམས།
    །དམ་པ་མིན་ལ་ལྷག་པར་བརྩེ། །ཞེས་གསུངས་པ་ལྟར། རང་ལ་དོན་མེད་བཞིན་དུ་ལོག་སྒྲུབ་དང་གནོད་པ་བྱེད་མི་དེའང་ཉོན་མོངས་པས་རང་དབང་མེད་པར་གདུང་བ་ཡིན་པས།
    འདི་དག་ལ་ཁག་མི་འདུག་སྙམ་ནས་བློ་ལྡན་བྱང་ཆུབ་སེམས་དཔའ་རྣམས་ཀྱིས་དེ་ལ་ཉེས་པར་མི་འཛིན་
    པར་སྙིང་རྗེ་བའི་སྒོ་ནས་རྗེས་སུ་འཛིན་པ་ཡིན་ཏེ། མདོ་སྡེ་རྒྱན་ལས། རྟག་ཏུ་ཉེས་པས་རང་དབང་མེད་པར་བྱས་སེམས་ཀྱིས།
    །སྐྱེ་བོ་ལ་ནི་བློ་ལྡན་ཉེས་པར་མི་འཛིན་ཏེ། །མི་འདོད་བཞིན་ཏུ་ལོག་པར་བསྒྲུབ་པར་བྱེད་འགྱུར་ཞེས།
    །སྐྱེ་བོ་དག་ལ་སྙིང་རྗེ་རྣམ་པར་འཕེལ་ཕྱིར་རོ། །ཞེས་དང་། བཀའ་གདམས་གླང་རི་ཐང་བས། གང་ལ་བདག་གིས་ཕན་བཏགས་པའི།
    །ཤིན་ཏུ་མི་རིགས་བྱེད་ན་ཡང་། །བཤེས་གཉེན་དམ་པར་བལྟ་བར་བྱ། །ཞེས་གསུངས་པ་ལྟར་ཕར་ལ་ཕན་བཏགས་ཀྱང་ཚུར་ལ་ཁྲོ་ཞིང་གནོད་པ་བྱེད་པ་ནི་ཁོ་རང་ཉོན་མོངས་པའི་དབང་དུ་སོང་བའི་བླུན་པོ་བྱིས་པའི་ངང་ཚུལ་ཡིན་པར་ཤེས་ནས།
    དེ་ཉིད་ལྷག་པར་བྱམས་བརྩེས་རྗེས་སུ་འཛིན་དགོས་སོ། ། དེ་བཞིན་དུ་བཟང་བྱས་པ་ངན་དུ་སོང་བ་ནི་རང་གིས་ཚེ་སྔོན་མར་གཞན་པ་དྲིན་ལོག་འཇལ་བྱས་པའི་ལས་ངན་ཚེ་འདིར་རང་སྟེང་དུ་འཁོར་བ་ཡིན་པར་ཤེས་ནས་བཤགས་པ་བྱེད་དགོས་ཏེ།
    རྒྱུབཀའ་གདམས་བློ་སྦྱོང་ལས། ད་ལྟ་ཕར་ལ་བཟང་བྱས་པ་ངན་དུ་ལོག་པ་ནི་རང་གིས་སྔར་དྲིན་ལོག་འཇལ་བྱས་པའི་ལས་ངན་གྱི་འབྲས་བུ་འཁོར་བ་ཡིན།
  75: ཞེས་གསུངས། ཁྱད་པར་དུ་དེང་སང་སྙིགས་མའི་དུས་འདིར་རང་གཞན་གྱི་རྒྱུད་ན་ཉོན་མོངས་པ་འཕེལ་ཆེ་བས་དྲིན་ལོག་འཇལ་བྱེད་པ་མང་བའི་དུས་འདི་འདྲ་བར་རྐྱེན་སྣང་ཐམས་ཅད་ལམ་དུ་ཁྱེར་བ་གལ་ཆེ་སྟེ།
    འབྲོམ་གྱིས། གཞུང་ངོ་ཚ་ཁྲེལ་ཡོད་ཀྱི་ཕྱི་ཐག་མི་སྲིང་བར། །ཕན་ཕར་ལ་བཏགས་ཀྱང་གནོད་པ་ཚུར་ལ་སྐྱེལ།
    །ཆོས་ཕར་ལ་བཤད་ཀྱང་སྡིག་པ་ཚུར་ལ་གསོག །དྲིན་ལོག་པར་འཇལ་བའི་སྐྱེ་བོ་མང་སྟོབས་ཀྱིས།
    །ཞེས་གསུངས་པས་སོ། ། དེས་ན་རང་ཉིད་བྱང་ཆུབ་ཀྱི་སྤྱོད་པ་ལ་གཞོལ་བའི་གང་ཟག་ཅིག་ཡིན་ཚེ།
    རང་ལ་ཚུར་བཟང་ལན་ལོག་སྒྲུབ་བྱེད་མཁན་དང་། རང་ལ་བརྟེན་ནས་སྡིག་པ་ཚབ་ཆེན་གསོག་མཁན་རྣམས་དང་།
    གཞན་ཡང་སྡུག་བསྔལ་དྲག་པོས་ནོན་པ་རྣམས་དང་འཕྲད་ན་བུ་གཅིག་པུ་ལ་མས་ལྷག་པར་བརྩེ་བ་ལྟར་དུ་བྱམས་སྙིང་རྗེ་བྱང་ཆུབ་ཀྱི་སེམས་སྐྱེ་བའི་རྟེན་ཡིད་བཞིན་ནོར་བུ་རྙེད་པ་ལྟ་བུའི་འདུ་ཤེས་འཛིན་དགོས་ཏེ།
    བཀའ་གདམས་པ་གླང་ཐང་བས། ཡང་ལོག་སྒྲུབ་བྱེད་མཁན་ལྟ་བུའི་རང་བཞིན་ངན་པ་སྡིག་པ་ཚབ་ཆེན་གསོག་པ་སྡུག་བསྔལ་དྲག་པོས་ནོན་པ་རྣམས།
    བརྩེ་ཡུལ་རྙེད་དཀའ་བར་བལྟས་ནས་གཅེས་པར་འཛིན་དགོས། ཞེས་དང༌། ཡང་དེ་ཉིད་ལས། རང་བཞིན་ངན་པའི་སེམས་ཅན་རྣམས།
    །སྡིག་སྡུག་དྲག་པོས་ནོན་མཐོང་ཚེ། །རིན་ཆེན་གཏེར་དང་འཕྲད་པ་བཞིན། །རྙེད་པར་དཀའ་བའི་གཅེས་འཛིན་བྱ།
    །ཞེས་ ཧྥདང་། ཇོ་བོས། བཟོད་པའི་ཡུལ་ཁྱད་པར་ཅན་དང་འཕྲད་པའི་ཚེ་བཟོད་པར་མི་བྱེད་པར་དེ་ལྟར་དཀའ་ཞེས་མ་སྨྲ་ཞིག
    ཅེས་གསུངས་སོ། །
  76: དེ་བཞིན་དུ་ཕར་ལ་ཕན་བཏགས་ན་དེའི་ལན་དུ་གནོད་པ་བྱེད་པ་ལ་མི་ཁྲོ་བར་དེའི་ཡང་ལན་དེ་ལ་སྙིང་རྗེ་བསྒོམ་པ་གལ་ཆེ།
    རང་ལ་གནོད་པ་བྱེད་པའི་ལན་དུ་ཕར་ལ་ཕན་འདོགས་མཁན་གྱི་གང་ཟག་དེ་ནི་འཛམ་གླིང་ན་ཡོད་པའི་སྐྱེས་བུ་ཐམས་ཅད་ཀྱི་ནང་ནས་ཆེས་མཆོག་ཏུ་གྱུར་པའི་གང་ཟག་བཟང་པོ་ཡིན་པས་ན།
    བཀའ་གདམས་པ་འཆད་ཀ་བས། ཕན་བཏགས་ལན་དུ་གནོད་བྱེད་པ། །ཡང་ལན་སྙིང་རྗེ་ཆེན་པོ་སྒོམས།
    །འཛམ་བུའི་གླིང་གི་སྐྱེས་མཆོག་ནི། །ཉེས་པའི་ལན་དུ་ལེགས་པར་ལྡན། །ཞེས་སོ། ། དེས་ན་རང་དང་རང་གི་ཕྱོགས་ལ་གནོད་པ་བྱེད་མི་དང༌།
    བསྟན་པ་དང་སེམས་ཅན་ལ་གནོད་པ་བྱེད་མི་སོགས་མདོར་ན་མ་རུངས་པའི་སེམས་ཅན་ལས་ངན་རྣམས་རང་གི་མཐོང་ཐོས་བྱུང་ན།
    མི་དེ་ལ་ལྷག་པར་སྙིང་རྗེ་ཆེན་པོས་རྗེས་སུ་བཟུང་ནས་རང་ལ་ནུས་པ་ཅི་ཡོད་ཀྱིས་དངོས་སུའང་རྙེད་བཀུར་སྙན་གྲགས་སོགས་ཀྱི་སྒོ་ནས་ཕན་གདག་ཅི་ཐུབ་བྱེད་དགོས།
    གལ་ཏེ་དངོས་སུ་ཕན་མ་ཐོགས་ནའང་བྱམས་སྙིང་རྗེ་ཆེན་པོས་བཟུང་ནས་བདག་གིས་དུས་གསུམ་དུ་བསགས་པའི་དགེ་རྩ་སོགས་དེ་ལ་བསྔོ་བ་བྱེད་རྒྱུ་དེ་ནི།
    རྒྱལ་སྲས་བྱང་ཆུབ་སེམས་དཔའི་ཐབས་མཁས་ཀྱི་སྤྱོད་པ་ཡིན་ཏེ། རྒྱལ་སྲས་ཉིད་ཀྱིས། བདག་གམ་བདག་གི་ཕྱོགས་ལ་གནོད་བྱེད་དམ།
    །བསྟན་དང་འགྲོ་བ་ཡོངས་ལ་གནོད་བྱེད་པའི། །མ་རུངས་སྐྱེ་བོ་མཐོང་ཐོས་དྲན་གྱུར་ན། །ལྷག་པར་སྙིང་རྗེའི་གནས་སུ་ཤེས་བྱས་ནས།
    །རྙེད་བཀུར་སྙན་སྨྲ་སོགས་ཀྱིས་དངོས་སུ་ཕན། །གདགས་པར་ནུས་པ་གདགས་ཤིང་མི་ནུས་ནའང་།
    །
  77: བྱམས་དང་སྙིང་རྗེ་དྲག་པོས་བདག་ཉིད་ཀྱི། །བདེ་དགེ་ཅི་ཡོད་དེ་ལ་བསྔོ་བ་གཅེས། །ཞེས་གསུངས་སོ།
    །དེས་ན་དེ་ལྟའི་གནོད་བྱེད་རྣམས་ལ་ལྷག་པར་བརྩེ་བ་ནི་རྒྱལ་སྲས་བྱང་ཆུབ་སེམས་དཔའ་རྣམས་ཀྱིས་གཞན་གྱིས་ལོག་སྒྲུབ་བྱེད་པ་ལམ་དུ་ཁྱེར་ཚུལ་གྱི་ལག་ལེན་ཡིན་ནོ།
    ། ༈ གཉིས་པ་ནི། ཞེས་དེའང་ཆོས་ཀྱི་ཕྱོགས་ནས་ཐོས་བསམ་སྒོམ་པ་དང༌། འཆད་རྩོད་རྩོམ་གསུམ།
    མཁས་བཙུན་བཟང་པོའི་ཡོན་ཏན་དང་། འཇིག་རྟེན་ཕྱོགས་ནས་སྙན་གྲགས་རྙེད་པ་བཀུར་སྟི་སོགས་ཡོན་ཏན་གང་གི་ངོས་ནས་ཀྱང་།
    རང་དང་མཉམ་པའམ་ཡང་ན་ལུགས་གཉིས་གང་ལས་ཀྱང་རང་ལས་དམན་པའི་སྐྱེ་བོ་ཞིག་གིས་ཡོན་ཏན་ཁོ་བོའི་བཟང་སྙམ་ནས་ང་རྒྱལ་གྱི་དབང་གིས་བདག་ལ་ཁྱད་གསོད་དང་བརྙས་ཐབས་སྣ་ཚོགས་བྱེད་པ་དང༌།
    ཁོའི་ལུས་དང་ངག་གི་བྱ་སྤྱོད་ཀྱིས་བདག་གི་ཡིད་དང་མི་མཐུན་པའི་བྱེད་ཐབས་སྣ་ཚོགས་བྱས་ནའང་།དེ་ལ་ཕར་ཁོང་མི་ཁྲོ་བར་མ་ཟད་འདི་ལྟར་བསམ་དགོས་ཏེ།
    མི་འདི་ནི་ངའི་རྒྱུད་ཀྱི་ཞེ་སྡང་འཇོམས་པའི་གཉེན་པོ་དང་། བཟོད་པ་སྒོམ་པའི་རྟེན།ལས་སྒྲིབ་སྦྱོང་བའི་ཐབས་སུ་བླ་མ་དཀོན་མཆོག་གསུམ་གྱིས་དངོས་སུ་གནང་པ་ཡིན་པས་ད་ལྟ་ངས་ངོས་ཟིན་ཏེ་བཟོད་པའི་དཀའ་ཐུབ་བསྐྱེད་ནུས་ན་དེ་ནི་མི་འདིའི་བཀའ་དྲིན་རེད།
    དེས་ན་མི་འདི་ནི་བྱང་ཆུབ་བསྒྲུབ་པའི་གྲོགས་ཡིན་པའི་ཕྱིར་ན། བླ་མ་དགེ་བའི་བཤེས་གཉེན་བཞིན་དུ་སྒོ་གསུམ་གུས་པས་བཏུད་དེ་བདག་ཉིད་ཀྱི་སྤྱི་བོར་ལེན་དགོས་བསམས་ནས་བློ་སྦྱོང་དགོས།
    ཁྱད་པར་དུ་གནོད་བྱེད་ཉམ་ཆུང་བ་ཁྱད་དུ་གསོད་མི་རིགས་ཏེ།
  78: སྤྱོད་འཇུག་ལས། དེ་བཞིན་གནོད་བྱེད་ཉམ་ཆུང་བ། །འགའ་ཡང་ཁྱད་དུ་གསད་མི་རུང༌། །ཞེས་གསུངས་པས་ན།
    ལྷག་པར་དུ་གནོད་བྱེད་ཉམ་ཆུང་བ་ལ་བཟོད་པ་ནི་བཟོད་པའི་ནང་ནས་ཆེས་ཁྱད་པར་དུ་འཕགས་པ་དང་ངོ་མཚར་བའི་གནས་ཡིན་ལ།
    ཁྱད་པར་དུ་གནོད་བྱེད་དེ་མཐོ་དམན་དྲག་ཞན་སུ་ཞིག་ཡིན་ཡང་བདག་གིས་ཕར་དེ་ལ་གནོད་ལན་བྱས་ན་ཕ་རོལ་པོ་དེ་ཞེ་སྡང་ལྷག་པར་འཕེལ་བ་དང་།
    རང་ཉིད་ཀྱང་དགེ་སྦྱོང་གི་སྤྱོད་པ་ལས་ཉམས་པར་འགྱུར་བས་ན་རང་གཞན་གཉིས་ལ་སྐྱོན་མང་དུ་འབྱུང་ཞིང་།
    གནོད་ལན་མ་བྱས་ན་རང་ཉིད་བཟོད་ལྡན་གྱི་སྐྱེས་བུ་སྐྱོན་མེད་ཉིད་དུ་འགྱུར་བ་ཡིན། དེ་འདྲའི་བཟོད་པ་དང་ལྡན་ན་བདག་ཉིད་ཀྱང་སེམས་ཅན་རྣམས་ལ་ཕན་འདོགས་མཁན་གྱི་ནོར་བུ་དང་འདྲ་བས་ན་བསམ་པ་ཁྱད་པར་ཅན་དེ་ནི་རྙེད་དཀའ་བའི་འདུ་ཤེས་བཟུང་སྟེ།
    དང་དུ་བླངས་ནས་ལྷག་པའི་བསམ་པ་དེ་ཉིད་མ་སྐྱེས་པ་བསྐྱེད་ཅིང་། སྐྱེས་པ་མི་ཉམས་པར་བྱེད་དགོས་ཏེ།
    གླང་ཐང་པས། བདག་ནི་སེམས་ཅན་ཐམས་ཅད་ལ། །ཡིད་བཞིན་ནོར་བུ་ལས་ལྷག་པའི། །དོན་མཆོག་སྒྲུབ་པའི་བསམ་པ་ཡིས།
    །རྙེད་པར་དཀའ་བས་གཅེས་འཛིན་བྱ། །ཞེས་དང་། གནོད་པ་བྱེད་པ་ལ་བཟོད་པ་ནི་སྔར་གཞན་ལ་གནོད་པ་བྱས་པའི་སྡིག་པ་འདག་བྱེད་དང་།
    བཟོད་པ་འགྲུབ་པའི་རྒྱུ་ཡིན་པས་ལྷག་པར་དྲིན་ཆེ་བར་ཤེས་ནས་བློས་མི་སྤོངས། ཞེས་སོ། །
    དེ་ལྟར་ཤེས་ནས་རང་ཉིད་བྱང་ཆུབ་ཀྱི་སྤྱོད་པ་ལ་སློབ་བཞིན་པའི་གང་ཟག་ལ་ནི་གཞན་གྱིས་གནོད་པ་བྱེད་མི་བྱུང་ན་བྱང་ཆུབ་འགྲུབ་པའི་རྒྱུ་ཉིད་དུ་ཤེས་ནས།
  79: ཆེས་བཟང་པོའི་འདུ་ཤེས་བསྐྱེད་དགོས་པ་སྟེ། དཔེར་ན་འགྲོ་བ་མང་པོས་རང་གི་མགོ་ལ་རྐང་བས་བསྣུན་ཡང་མི་ཁྲོ་བར་དགའ་སྤྲོའི་ངང་ནས་དང་དུ་ལེན་པ་ཡིན་ཏེ།
    སྤྱོད་འཇུག་ལས། དེ་བས་འདི་དག་གནོད་ཆེན་བྱེད་ན་ཡང་། །ཐམས་ཅད་བཟང་རྒུ་ཞིག་ཏུ་སྤྱད་པར་བྱ།
    །ཞེས་དང༌། འགྲོ་མང་རྡོག་པས་བདག་གི་སྤྱིར་འཚོག་གམ། །འགུམས་ཀྱང་མི་བསྡོ་འཇིག་རྟེན་མགོན་དགྱེས་མཛོད།
    །ཅེས་གསུངས་པ་ལྟར།མཐོ་དམན་སུས་གནོད་པ་བྱེད་ཀྱང་སངས་རྒྱས་དང་འདྲ་བར་བལྟ། བླ་མ་དང་ཡིད་བཞིན་གྱི་ནོར་བུ་དང་འདྲ་བར་བལྟ་དགོས་ཏེ།
    ཀླུ་སྒྲུབ་ཀྱིས།བྱང་ཆུབ་ཕྱོགས་དང་མཐུན་པའི་ཆོས་རྣམས་ཀྱི། །རྒྱུ་ནི་འདི་ལྟར་སེམས་ཅན་རྣམས་ཡིན་ཏེ།
    །དེ་ཕྱིར་རྫོགས་པའི་སངས་རྒྱས་འདོད་པ་ཡིས། །སེམས་ཅན་རྣམས་ནི་བླ་མ་བཞིན་དུ་བལྟ། །ཞེས་དང་།
    བསླབ་བཏུས་ལས། འདི་དག་ཡིད་བཞིན་ནོར་བུ་དང་། །བུམ་བཟང་འདོད་འཇོའི་བ་དང་ནི། །བླ་མ་དང་ནི་ལྷ་འདྲ་བས།
    །དེས་ན་འདི་དག་མགུ་བར་བྱ། །ཞེས་གསུངས་པའོ། ། དེ་ལྟར་བདག་གི་བྱང་ཆུབ་ཆེན་པོའི་གོ་འཕང་བསྒྲུབ་ན་སེམས་ཅན་འདི་དག་ལ་མ་བརྟེན་པར་སྒྲུབ་ཚུལ་མེད་པ་ཡིན་པས་སེམས་ཅན་རྣམས་ནི་བྱང་ཆུབ་ཆེན་པོའི་འབྱུང་ཁུངས་ཡིད་བཞིན་གྱི་ནོར་བུ་ལྟ་བུའི་འདུ་ཤེས་བསྐྱེད་དགོས་སོ།
    །བདག་རང་དོན་ཡིད་བྱེད་ཀྱི་བློ་ངན་དེ་ནི་བྱང་ཆུབ་ཆེན་པོ་བསྒྲུབ་པའི་བར་ཆད་གཅིག་པུའི་རྩ་བ་ཡིན་པས་ལམ་ཁའི་རོ་བཞིན་དུ་ངེས་པར་དོར་དགོས་ཏེ།
    ཇོ་བོས། བདག་ལས་ངན་གྱི་རྩ་བ་ཡིན་པས་ཤི་བའི་རོ་བཞིན་དུ་སྐྱུར་ལ་ཐོངས།
  80: གཞན་བྱང་ཆུབ་ཀྱི་འབྱུང་ཁུངས་ཡིན་པས་ཡིད་བཞིན་གྱི་ནོར་བུ་རིན་པོ་ཆེ་རྙེད་པ་བཞིན་དུ་བཅངས་ཏེ་ཡོངས་ལ་ཐོངས།
    ཞེས་དང་། བཀའ་གདམས་པ་སྤྱན་སྔ་བས། འཇིག་རྟེན་པ་རྣམས་སེམས་ཅན་ལས་སངས་རྒྱས་གཅེས་པར་འཛིན་གྱི།
    འོ་སྐོལ་དེ་ལས་བཟློག་སྟེ་སངས་རྒྱས་བས་སེམས་ཅན་གཅེས་པར་འཛིན་དགོས། ཞེས་གསུངས། དེའི་དོན་ནི་སངས་རྒྱས་ལ་མི་གུས་པ་དང་དེ་ལ་བརྟེན་མི་དགོས་ཞེས་པའི་དོན་མིན་ཡང་།
    ད་ལྟ་རང་ཅག་སློབ་པ་བ་རྣམས་ཀྱིས་དང་པོ་བྱང་ཆུབ་མཆོག་ཏུ་སེམས་བསྐྱེད་པ་དང༌། བར་དུ་སྦྱིན་སོགས་རྒྱལ་སྲས་ཀྱི་སྤྱོད་པ་ལ་བསླབ་པ་དང༌།
    མཐར་མངོན་པར་རྫོགས་པར་སངས་རྒྱས་པ་སོགས་སེམས་ཅན་ལ་བརྟེན་པ་ལས་ཐབས་གཞན་མེད་པ་དང་། སངས་རྒྱས་པའི་རྗེས་སུ་གང་འདུལ་གྱི་འགྲོ་དོན་བྱེད་པ་དང༌།
    ཆོས་ཀྱི་འཁོར་ལོ་བསྐོར་བ་སོགས་རྟག་ཁྱབ་ལྷུན་གྲུབ་ཀྱི་མཛད་པ་ཐམས་ཅད་སེམས་ཅན་རྣམས་ལ་བརྟེན་ཅིང་འབྲེལ་བར་འབྱུང་།བའི་ཕྱིར་རོ།
    །དེ་ལྟར་གཞན་གྱིས་བདག་ལ་གནོད་པ་ཅི་བྱས་ཀྱང་གནོད་བྱེད་དེ་བླ་མ་བཞིན་དུ་སྤྱི་བོར་བཀུར་ཞིང་གནོད་པ་ཐམས་ཅད་དང་དུ་ལེན་པར་བྱེད་པ་དེ་ནི་རྒྱལ་སྲས་བྱང་ཆུབ་སེམས་དཔའ་རྣམས་ཀྱིས་ཕ་རོལ་པོས་བརྙས་ཐབས་བྱེད་པ་ལཾམ་དུ་ཁྱེར་ཚུལ་གྱི་ལག་ལེན་ཡིན་ནོ།
    ། གསུམ་པ་འབྱོར་རྒུད་གཉིས་ལམ་དུ་ཁྱེར་ཚུལ་ལ་རྒུད་པ་ལམ་དུ་ཁྱེར་ཚུལ་དང་། འབྱོར་བ་ལམ་དུ་ཁྱེར་ཚུལ་གཉིས་ལས།
    དང་པོ་ནི། ཞེས་དེའང་ཚེ་འདིར་ནོར་དང་ལོངས་སྤྱོད་དང་པོ་ནས་མེད་པའམ། སྔར་ཡོད་ཀྱང་དགྲ་སོགས་ཀྱིས་བརླགས་ཤིང་ཟད་དེ་རྙེད་པ་དང་བཀུར་སྟི་བྱེད་མི་མེད་ལ།
  81: ལོངས་སྤྱོད་དང་འབྱོར་བ་སོགས་འཚོ་བས་དབུལ་ཞིང་ཕོངས་ནས་ཡི་དྭགས་ལྟ་བུའི་ཉམ་ཐག་པར་གྱུར་ཏེ་དཀའ་སྡུག་ཆེན་པོ་མྱོང་ཞིང་།
    དེར་མ་ཟད་དུས་རྟག་ཏུ་ཕ་རོལ་མི་རྣམས་ཀྱིས་ཀྱང་དམན་པ་དང་སྤྲང་པོ་ཞེས་ཁྱི་ཕག་ལྟ་བུའི་འདུ་ཤེས་བཟུང་ནས་བརྙས་བཅོས་བྱས་ཏེ་ཀུན་གྱིས་སྨོད་པའི་གནས་སུ་གྱུར་བ་དང་།
    དེའི་སྟེང་དུ་འདུ་པ་རྣམ་བཞི་ཆ་མ་སྙོམ་པའི་དབང་གིས་སྲོག་ལ་ཉེན་པའི་ཚབ་ཆེན་གྱི་ནད་སྡུག་པ།
    མཛེ་ནད་ལྟ་བུས་ཐེབས་ནས་ཉམ་ཐག་པར་གྱུར་བ་དང་། གཞན་ཡང་དེའི་སྟེང་དུ་རྒྱལ་འགོང་དང་ཤ་ཟ་འདྲེ་སྲིན་བསེ་རག་གཟའ་ཀླུ་སོགས་མི་མ་ཡིན་གྱིས་གནོད་པ་བྱས་ནས།
    སྟེང་གདོན་སོགས་མ་རུངས་བའི་གདོན་གྱིས་ཐེབས་པར་གྱུར་ཀྱང་།དེར་སྐྲག་ཅིང་འཇིགས་ནས་སྡུག་བསྔལ་དེ་དང་བྲལ་ན་ཅི་མ་རུང་མི་བསམ་པར་རྐྱེན་ངན་ལམ་དུ་ཁྱེར་དགོས་ཏེ།
    སྤྱོད་འཇུག་ལས། བདེ་བའི་རྒྱུ་ནི་རེ་འགའ་འབྱུང་། །སྡུག་བསྔལ་རྒྱུ་ནི་ཤིན་ཏུ་མང༌། །སྡུག་བསྔལ་མེད་པར་ངེས་འབྱུང་མེད།
    །དེ་བས་སེམས་ཉིད་བརྟན་པར་བྱོས། །ཞེས་གསུངས་པ་ལྟར། རང་གིས་སྡུག་བསྔལ་མང་པོ་མྱོང་བ་ལ་བརྟེན་ནས་འཁོར་བ་ལས་ངེས་པར་འབྱུང་བའི་ངེས་འབྱུང་སྐྱེ་དགོས་པས་ན།
    སྡུག་བསྔལ་ནི་ངེས་འབྱུང་སྐྱེ་བའི་རྒྱུ་ཡིན་པར་ཤེས་དགོས། དེ་བཞིན་དུ་དེ་ལྟའི་མི་འདོད་པའི་སྡུག་བསྔལ་མང་པོ་རང་སྟེང་དུ་མྱོང་ཡང་དེ་དག་ནི་དོན་མེད་པར་མྱོང་དགོས་ཐུག་པ་རེད།
    ད་རེས་ནི་བདག་གིས་བྱང་ཆུབ་སྙིང་པོའི་གོ་འཕང་སྒྲུབ་པའི་རྒྱུར་གྱུར་ན་ལུས་སེམས་ལ་སྡུག་བསྔལ་ཅི་བྱུང་ཡང་བཟོད་དོ་སྙམ་ནས་ལམ་དུ་ཁྱེར་དགོས་ཏེ།
  82: སྤྱོད་འཇུག་ལས། བསྲེགས་དང་བཅད་དང་ཚོར་བ་ནི། །དོན་མེད་བཟོད་བྱེད་ཐར་བ་ཡི། །དོན་དུ་བདག་ཀོ་ཅི་ཞིག་སྡར།
    །ཞེས་དང་། དེ་བས་གནོད་པ་ཁྱད་བསད་ཅིང་། །སྡུག་བསྔལ་རྣམས་ཀྱིས་མི་ཚུགས་བྱོས། །མཁས་པས་སྡུག་བསྔལ་བྱུང་ཡང་ནི།
    །སེམས་ནི་རབ་ཏུ་སྙོག་མི་བྱ། །ཞེས་དང༌། ཇོ་བོས། ཞུམ་པའི་སེམས་ནི་བྱུང་བའི་ཚེ། །སེམས་ཀྱི་གཟེངས་ནི་བསྟོད་པར་བྱ།
    །ཞེས་གསུངས་པ་ལྟར་བྱང་ཆུབ་ཀྱི་སྤྱོད་པ་ལ་བསླབ་པ་རྣམས་ལ་སྡུག་བསྔལ་ཆར་བཞིན་དུ་བབས་ཀྱང་སྡུག་བསྔལ་གྱིས་མི་ནོན་པར་སེམས་གཟེངས་བསྟོད་དེ་རྐྱེན་ངན་དགེ་བའི་བསྐུལ་མར་གྱུར་ན་རྐྱེན་དང་འཕྲད་ཚེ་སྨོན་པ་འུར་ལངས་པ་ལྟ་བུ་ཞིག་དགོས།
    དེས་ན་ད་ལྟ་རང་གི་ལུས་སྟེང་དུ་སྡུག་བསྔལ་ཅི་བྱུང་ཡང་དེ་ལ་བརྟེན་ནས་སྔར་བྱས་ཀྱི་ལས་ངན་ཟད་དེ་ཚེ་ཕྱི་མར་བདེ་སྐྱིད་ཀྱི་མགོ་ཚུགས་པ་ཡིན་སྙམ་ནས་ལམ་དུ་ཁྱེར་དགོས་ཏེ།
    བཀའ་གདམས་པ་ཁ་རག་པས། ད་ལྟའི་སྡུག་བསྔལ་ཕྲ་མོས་ཀྱང༌། །སྔར་བྱས་སྡུག་བསྔལ་ཟད་བྱས་ནས།
    །ཕྱི་མའི་དུས་ན་བདེ་འགྱུར་གྱི། །སྡུག་བསྔལ་དགའ་བ་སྒོམས་ཤིག་ཨང་། །དེས་ན་གོང་དུ་བཤད་པ་བཞིན་ཚེ་འདིར་འཚོ་བས་ཕོངས་པ་དང༌།
    མི་རྣམས་ཀྱིས་བརྙས་ བཅོས་བྱས་པ་དང༌། དེའི་སྟེང་དུ་ཚབ་ཆེན་ནད་གདོན་གྱིས་ཟིན་ནས་ཉམ་ཐག་པར་གྱུར་ཀྱང་།
    དེ་ལ་སྐྲག་འཇིགས་དང་འགྱོད་པ་མི་བྱེད་པར་མ་ཟད་རང་ཉིད་སྡུག་བསྔལ་གྱིས་མནར་བ་ལ་རྗེས་སུ་དཔག་སྟེ།
    གཞན་སྡུག་བསྔལ་ གྱིས་མནར་བ་འདི་དག་རང་གི་ཕ་མར་མ་གྱུར་པ་གཅིག་ཀྱང་མེད་པས།
  83: འདི་དག་སྙིང་རེ་རྗེ་སྙམ་ནས་སྙིང་རྗེའི་སྟོབས་ཀྱིས་སྤྱིར་འགྲོ་བ་ཀུན་གྱི་སྡིག་པ་དང་སྡུག་བསྔལ་ཐམས་ཅད་བདག་གི་སྟེང་ལ་ལེན་པར་བྱེད་ཅིང་དེ་ལ་སེམས་ཞུམ་པ་མེད་པར་དགའ་བར་བལྟ་བ་ནི་རྒྱལ་སྲས་བྱང་ཆུབ་སེམས་དཔའ་རྣམས་ཀྱིས་རྒུད་པ་ལམ་དུ་ཁྱེར་ཚུལ་གྱི་ལག་ལེན་ཡིན་ནོ།
    ། དེ་ལྟར་ན་ད་ལྟ་མིར་གྱུར་པའི་ལུས་སྟེང་དུ་བྱུང་བའི་སྡུག་བསྔལ་འདི་ལྟ་བུའི་ཅུང་ཟད་ཅིག་མི་བཟོད་ན།
    འོ་ན་དམྱལ་བའི་སྡུག་བསྔལ་ཇི་ལྟར་བཟོད་དེ། སྤྱོད་འཇུག་ལས། ད་ལྟའི་སྡུག་བསྔལ་འདི་ཙམ་ལའང་།
    །བདག་ནི་བཟོད་པར་མི་ནུས་ན། །དེས་ན་དམྱལ་བའི་སྡུག་བསྔལ་རྒྱུ། །ཁྲོ་བ་ཅི་སྟེ་ཟློག་མི་བྱེད།
    །ཅེས་གསུངས་པ་ལྟར་རོ། ། དེས་ན་སྔར་ཡང་བདག་དམྱལ་བའི་གནས་ནས་ལན་གྲངས་སྟོང་ཕྲག་མང་པོར་སྡུག་བསྔལ་མྱོང་བ་ནི་དོན་མེད་དུ་གྱུར་འདུག
    ད་ལྟ་རང་ལ་མི་འདོད་པ་བྱུང་བའི་རྐྱེན་བྱས་ཏེ་དགེ་སྡུག་གཏོང་ལེན་བྱེད་ནུས་ན་བསྐལ་བ་མང་པོའི་ཚོགས་རྫོགས་ཤིང་སྒྲིབ་པ་དག་པས་ན།
    དོན་དང་ལྡན་པ་ཡིན་ཏེ། སྤྱོད་འཇུག་ལས། འདོད་པའི་དོན་དུ་སྲེག་ལ་སོགས། །དམལ་བ་ ཀྵསྟོང་ཕྲག་མྱོང་གྱུར་ཀྱང་།
    །བདག་གིས་རང་གི་དོན་དང་ནི། །གཞན་གྱི་དོན་ཡང་མ་བྱས་སོ། །ཞེས་དང་། དེ་བས་གནོད་པ་ཁྱད་གསོད་ཅིང༌།
    །སྡུག་བསྔལ་རྣམས་ཀྱིས་མི་ཚུགས་བྱོས། །ཞེས་དང་། ཞུམ་བཅས་རྩོལ་བ་དོར་བ་ལ། །ཕུང་ལས་ཐར་བ་ཡོད་དམ་ཅི།
    །ཞེས་སོགས་གསུངས་པས་སོ། ། དེས་ན་སྡུག་བསྔལ་མི་འདོད་པ་ཅི་བྱུང་ཡང་དེས་རང་གི་སྙིང་སྟོབས་མི་ཞན་པར་སེམས་སྟོབས་བསྐྱེད་ནས་ལམ་དུ་ཁྱེར་དགོས་ཏེ།
  84: རིན་ཆེན་ཕྲེང་བ་ལས། ཡི་དྭགས་བཞིན་དུ་རྒུད་ན་ཡང་། །ཞུམ་པ་ཉིད་དུ་མི་བྱ་འོ། །ཞེས་སོ།
    །དེ་བཞིན་དུ་རང་ལ་ཚེ་འདིར་རྐྱེན་ངན་དང་བར་ཆད་སྡུག་བསྔལ་སོགས་མི་འདོད་པ་ཅི་བྱུང་ཡང་ལམ་དུ་ཁྱེར་ཤེས་ན་དགེ་བའི་བཤེས་གཉེན་དང་།
    དགེ་བའི་སྐུལ་མ། སྡིག་པའི་ཕྱགས་མ་ཉིད་དུ་གྱུར་བ་ཡིན་ཞེས་བཀའ་གདམས་པ་ཁ་རག་པས། རྐྱེན་ངན་དགེ་བའི་བཤེས་གཉེན་ཡིན།
    །སྡུག་བསྔལ་སྡིག་པའི་ཕྱགས་ཤིང་ཡིན། །མི་དགའ་བྱུར་དུ་མ་བལྟ་ཨང་། །ཞེས་གསུངས་པ་ལྟར།
    སྡུག་བསྔལ་ཅི་བྱུང་ཡང་ཡིད་དགའ་ཀྱི་ལེ། སྣང་བ་སྤྲོ་སེང་ངེ་བའི་བདེ་བ་ཁོ་ན་རྒྱུན་དུ་བསྟེན།།རང་ལ་སྡུག་བསྔལ་བྱུང་ན་དེས་རྐྱེན་བྱས་ཏེ།
    མཁའ་ཁྱབ་ཀྱི་འགྲོ་བ་སེམས་ཅན་རྣམས་ཀྱི་སྡུག་བསྔལ་རང་སྟེང་དུ་ལེན་ཞིང་། རང་གིས་དུས་གསུམ་དུ་བསགས་པའི་དགེ་རྩ་འབྲས་བུ་དང་བཅས་པ་གཞན་ལ་སྟེར་དགོས་ཏེ།
    རང་གི་རྩོམ་ཚོགས་ལས། མཁའ་ཁྱབ་འགྲོ་བའི་སྡུག་བསྔལ་བག་ཆགས་ཀུན། །བདག་ཉིད་གཅིག་པུའི་སྟེང་དུ་མྱོང་བ་དང་།
    །བདག་གིས་ཐོག་མེད་བསགས་པའི་དགེ་འབྲས་ཀུན། །མ་ལུས་འགྲོ་བའི་རྒྱུད་ལ་སྨིན་གྱུར་ཅིག
    །ཅེས་པ་ལྟ་བུའི་སྨོན་ལམ་འདེབས་པ་དང་བཅས་བྱའོ། ། དེའང་སྔོན་གྱི་ཇོ་བོ་བཀའ་གདམས་པ་རྣམས་ཀྱིས།
    སྡུག་བསྔལ་ལམ་དུ་ཁྱེར་ཤེས་ན། །སྡུག་གི་མཇུག་སྡུད་ཆེན་པོ་ཡིན། །ཞེས་པ་ལྟར་རོ། །དེ་ལྟར་ཤེས་ན་སྐྱོན་ཐམས་ཅད་ཡོན་ཏན་དུ་སློང་ནུས་ཤིང༌།
    སྡུག་བསྔལ་ཐམས་ཅད་བདེ་བར་འཆར་ཐུབ། གེགས་དང་བར་ཆད་གང་གིས་ཀྱང་མི་ཚུགས་ཤིང་དམ་པ་གོང་མ་རྣལ་འབྱོར་བ་རྟོགས་པ་མཆོག་གྱུར་རྣམས་ཀྱི་ངོར།
  85: སྡུག་བསྔལ་ཡང་རྫུན་པར་རྟོགས་པས་ཅི་ཡང་བདེན་པར་མེད་པ་ཡིན་ནོ། །རང་ཅག་རྣམས་ཀྱིས་ཀྱང་སྡུག་བསྔལ་ལམ་དུ་ཁྱེར་
    ཤེས་ན་སྡུག་བསྔལ་འདི་འཁོར་བའི་ཉེས་དམིགས་སྟོན་པའི་བཤེས་གཉེན་དང་། བཟོད་པ་དང་སྙིང་རྗེ་སྐྱེ་བའི་དངོས་རྒྱུ།
    ཆོས་པའི་བཟང་ངན་ཤན་འབྱེད་པའི་བློ་མིག ལས་སྒྲིབ་བག་ཆགས་སྦྱོང་བའི་མན་ངག་ཡིན་ཞེས་རྒྱལ་སྲས་ཉིད་ཀྱིས།
    སྡུག་བསྔལ་གྱི་རྐྱེན་དགེ་སྦྱོར་གྱི་གྲོགས་སུ་འགྲོ་བ་འདི་ཆོས་པ་བཟང་པོའི་རྣམ་ཐར་ཡིན།
    ཞེས་གསུངས་པ་ལྟར་དུ་སེམས་དཔའ་ཆེན་པོ་ཁོང་གི་རྣམ་ཐར་དུའང༌། ཁོང་གི་སྐུ་ལས་ཤིག་།གཅིག་ཐང་ལ་ལྷུང་བའི་སྟེང་དུ་ཞག་བདུན་དུ་ཉལ་བ་དང་།
    གཞན་གྱི་སློག་ནང་གི་ཤིག་རྣམས་རང་གི་སྐུ་ལ་བཞེས་ཤིང་སྡུག་བསྔལ་ལམ་དུ་ཁྱེར་བས་མཐར་སྡུག་བསྔལ་གང་གིས་ཀྱང་བརྫི་མི་ནུས་པ་ཞིག་བྱུང་བ་དང་།
    ཡང་ཁོང་ལ་སྙུང་གཞིས་ཟིན་པའི་རྐྱེན་དེ་ལམ་དུ་ཁྱེར་བས་རྨི་ལམ་འོད་གསལ་དུ་ཤར་བ་དང༌།
    དགེ་སྦྱོར་རྒྱ་ཆེར་འཕེལ་བ་སོགས་ཀྱི་ལོ་རྒྱུས་མང་ངོ༌། ། ༈ གཉིས་པ་ནི། ཞེས་དེའང་བདག་ཉིད་རིགས་གཟུགས་དབང་ཐང་འབྱོར་བ་སོགས་ཕུན་སུམ་ཚོགས་པ་ཞེས་ཡུལ་ཕྱོགས་ཐམས་ཅད་ཀྱིས་རང་ལ་བཟང་བསྟོད་དང་བསྔགས་བརྗོད་བྱས་ཏེ་རང་ཉིད་ཕྱོགས་ཀུན་ཏུ་སྙན་པར་གྲགས་ཤིང་འགྲོ་བ་མང་པོས་བཀུར་སྟི་དང་གུས་པའི་སྒོ་ནས་སྤྱི་བོའི་གཙུག་ཏུ་བཀུར་བའམ་བཏུད་པར་བྱེད་པ་དང་།
    དེ་བཞིན་དུ་རང་ལ་ལོངས་སྤྱོད་ཀྱི་འབྱོར་བ་ཡང་རྒྱལ་ཆེན་རྣམ་ཐོས་བུའི་ནོར་གཏེར་རྡོལ་བ་དང་འདྲ་བར་ཟད་མེད་ཀྱི་གཏེར་ཆེན་པོ་ལ་མངའ་དབང་འབྱོར་ནས་འཇིག་རྟེན་ཁམས་ཀྱི་ལོངས་སྤྱོད་ཐོབ་པར་གྱུར་ཀྱང་ནི།
  86: དེ་འདྲ་དེ་ནི་སྔར་ཡང་ལན་གྲངས་མང་པོར་ཐོབ་མྱོང་མོད། སྲིད་པ་ལས་ཐར་བའི་གོ་སྐབས་མ་རྙེད་པས་ན་སྙིང་པོ་སྤུ་ཙམ་མེད་དེ།
    ཀློང་ཆེན་པའི་ཞལ་ནས། སྲིད་གསུམ་བདག་པོར་སྔར་ཡང་ལན་བརྒྱར་སྐྱེས། །ངུར་སྨྲིག་རྒྱལ་མཚན་འཛིན་པ་ད་རེས་ཙམ།
    །ཞེས་གསུངས་པས་སོ། །དེ་ལྟར་སྲིད་པའི་དཔལ་འབྱོར་ཐམས་ཅད་གློག་ལྟར་གཡོ་བ་དང༌། རྩྭ་རྩེའི་ཟིལ་ཐིགས་ལྟར་མི་བརྟན་པ་དང༌།
    ཆུའི་ལྦུ་བ་ལྟར་སྙིང་པོ་མེད་པ། སྦྲུལ་གྱི་པགས་པ་ལྟར་།འདོར་བའི་ཆོས་ཅན་ཉིད་དུ་གཟིགས་ནས།
    སེམས་ཁེངས་པ་དང་རྒྱགས་པ་མེད་པ་ནི་རྒྱལ་སྲས་བྱང་ཆུབ་སེམས་དཔའ་རྣམས་ཀྱིས་འབྱོར་བ་ལམ་དུ་ཁྱེར་ཚུལ་གྱི་ལག་ལེན་ཡིན་ནོ།
    ། དེས་ན་སྙན་གྲགས་དང་རྙེད་བཀུར་ཇི་ལྟར་ཡོད་པ་དེ་ལྟ་དེ་ལྟར་རང་རྒྱུད་ལ་ཁེངས་དྲེགས་དང་ང་རྒྱལ་འཕེལ་བྱེད་ཡིན་པས་ན།
    རྒྱལ་སྲས་བྱང་ཆུབ་སེམས་དཔའ་རྣམས་ཀྱིས་ལམ་ཁའི་རོ་བཞིན་དུ་འདོར་རིགས་ཏེ། བཤེས་སྤྲིངས་ལས།
    རིགས་དང་གཟུགས་དང་ཐོས་པ་ལང་ཚོ་དང་། །དབང་ཐང་ཆེ་བས་རྒྱགས་པ་དགྲ་བཞིན་གཟིགས། །ཞེས་དང༌།
    སྤྱོད་འཇུག་ལས། ཉོན་མོངས་ང་རྒྱལ་གྱིས་།ཁེངས་ནས། །ངན་འགྲོར་ང་རྒྱལ་གྱིས་འཁྲིད་ཅིང་།
    །ཞེས་སོགས་གསུངས་པས་སོ། ། དེ་ལྟར་རང་ལ་རིགས་གཟུགས་དང་མཁས་བཙུན་སོགས་ཀྱི་ཡོན་ཏན་དང༌།
    སྙན་གྲགས་དང་རྙེད་བཀུར་ཡོད་པ་སོགས་ཀྱི་རྐྱེན་བྱས་ནས་ང་རྒྱལ་དང་ཁེངས་སེམས་སྐྱེས་ཏེ།
    གཞན་རྣམས་ཁྱད་གསོད་སོགས་ཆོས་མིན་སྡིག་པའི་ལས་སྣ་ཚོགས་འཕེལ་བ་དང་དེ་ལ་བརྟེན་ནས་བག་མེད་པར་གྱུར་ཅིང་དེའི་དབང་གིས་ཉོན་མོངས་པ་སྣ་ཚོགས་འབྱུང་བ་སོགས་ཉེས་པ་ཁོ་ནའི་རྒྱུ་ཡིན་ལ།
  87: ཕྱི་མར་ཡང་ངན་སོང་དུ་འགྲོ་བ་སོགས་འདི་ཕྱི་གཉིས་ཀར་ཉམས་པར་འགྱུར་བས་ན་དེ་དག་སྤོང་དགོས་ཏེ།
    རིན་ཆེན་ཕྲེང་བ་ལས། ལྷ་བཞིན་ཕུན་སུམ་ཚོགས་པས་ཀྱང་། །ཁེངས་པ་ཉིད་དུ་མི་བྱ་ཞིང་། །ཞེས་དང་།
    རྒྱལ་སྲས་ཉིད་ཀྱི་ཞལ་ནས།འོ་སྐོལ་ཆོས་པ་རྣམས་ལའང་མཁས་བཙུན་བཟང་གསུམ་གྱི་ཡོན་ཏན་གང་ཡོད་ཀྱང་དེས་རང་ཉིད་མཆོག་ཏུ་འཛིན་ཅིང་ང་རྒྱལ་གྱིས་རང་ལས་དམན་པ་ལ་བརྙས་བཅོས་དང་།
    མཉམ་པ་ལ་འགྲན་སེམས། མཐོ་བ་ལ་ཕྲག་དོག་བྱེད་ན་ཆོས་གནད་དུ་མ་སོང་བ་ཡིན། ཞེས་གསུངས། འབྲོམ་གྱིས་ཀྱང་།
    རང་ལ་ཡོན་ཏན་ཅི་ཙམ་ཡོད་ན་ཡང་། །གཞན་ལ་ཁྱད་གསོད་བརྙས་པ་ཆུང་བར་མཛོད། །ཅེས་གསུངས་པ་ལྟར།
    རང་ལ་ཆོས་འཇིག་རྟེན་གཉིས་ཀྱི་ཡོན་ཏན་ཇི་ལྟར་ཡོད་ཀྱང་ཁེངས་དྲེགས་དང་ང་རྒྱལ་བཏུལ་ཏེ།
    རྒྱགས་པ་ཐམས་ཅད་སྤངས་ནས་དམན་ས་བཟུང་ཞིང་ཀུན་གྱི་བྲན་ལྟར་དུ་གནས་དགོས་པ་དང༌། མཐོ་དམན་བར་གསུམ་གོང་དུ་བཀུར་དགོས་ཏེ།
    སྤྱོད་འཇུག་ལས། དེང་ནས་ངེས་བརྟུལ་འཇིག་རྟེན་ བྲན་དུ་མཆི། །ཞེས་དང༌། ཇོ་བོས། གང་དུ་མཐོ་བའི་སེམས་བྱུང་ཚེ།
    །དེ་ཚེ་ང་རྒྱལ་གཅོག་བྱ་ཞིང༌། །ཞེས་དང༌། དྲེགས་རློམས་ང་རྒྱལ་ཁེངས་པའི་སེམས་ཀུན་སྨོད་ལ་ཞི་ཞིང་དུལ་བར་གྱིས།
    དམན་པ་རྣམས་ལ་སྙིང་རྗེ་བསྐྱེད་ལ་ཁྱད་དུ་གསོད་པ་དང་བརྙས་པ་ སྤོངས། ཞེས་སོགས་གསུངས་སོ།
    ། དེས་ན་གནས་གང་དུ་འདུག་ཀྱང་རུང་ལ། གྲོགས་སུ་དང་འགྲོགས་ནའང་རུང་། ལས་ཅི་བྱེད་ཀྱང་རུང་སྟེ།
    མདོར་ན་དུས་དང་རྣམ་པ་ཀུན་ཏུ་དམན་པའི་ས་བཟུང་ཞིང༌།
  88: གཞན་སུ་ཡིན་ཡང་གོང་དུ་བཀུར་པ་དང་གུས་པ་བསྐྱེད་དགོས་ཏེ། གླང་རི་ཐང་པས། གང་དུ་སུ་དང་འགྲོགས་པའི་ཚེ།
    །བདག་ཉིད་ཀུན་ལས་དམན་ལྟ་ཞིང་། །གཞན་ལ་བསམ་པ་ཐག་པ་ཡིས། །མཆོག་ཏུ་གུས་པར་འཛིན་པར་བྱ།
    །ཞེས་དང༌། པུ་ཏོ་པས། བྱང་ཆུབ་སེམས་དཔས་ང་རྒྱལ་བསྐྱུངས་ཏེ། དམན་ཆ་བཟུང་ལ་ཐམས་ཅད་ལ་སྙིང་རྗེ་ཆེ་བ་དང་གུས་པ་བྱེད་དགོས།
    ཞེས་དང༌། ཁ་རག་པས། བཟང་པོའི་དཔོན་ཆ་མ་འཛིན་པར། །ངན་པའི་དམན་ཆ་ཟུངས་ཤིག་ཨང་། །ཞེས་གསུངས་སོ།
    །དེས་ན་རང་ལ་རྙེད་བཀུར་སྙན་གྲགས་བདེ་སྐྱིད་ཇི་ལྟར་ལྡན་ཡང་རང་རྒྱུད་ལ་ཁེངས་དྲེགས་སོགས་ཀྱི་རྒྱུར་མི་འགྱུར་བ་དང་།
    དེ་དག་གི་མགོ་གནོན་དུ་འགྱུར་བ་ཞིག་དགོས་ཏེ། གླང་ཐང་པས། དེ་ལྟར་སྐྱིད་པ་ལམ་དུ་ཁྱེར་ཚུལ་ཤེས་ན།
    སྐྱིད་ཀྱི་གཉའ་གནོན་ཆེན་པོ་ཡིན། ཞེས་དང་། རྒྱལ་སྲས་ཉིད་ཀྱིས། དེ་ཕྱིར་གང་དུ་སུ་དང་འགྲོགས་ཀྱང་རུང་།
    །མཐོ་དམན་འབྲིང་གསུམ་སྤྱི་བོར་ཁུར་བ་གཅེས། །ཞེས་གསུངས་པ་ལྟར་མདོར་ན་འབྱོར་རྒུད་ སྐྱིད་སྡུག་སོགས་གང་བྱུང་ཡང་སྒྱུ་མ་དང་རྨི་ལམ་ལྟ་བུར་ཤེས་ནས།
    སྐྱིད་ན་སྐྱིད་ཐེག་པ་ཞིག་དང༌། སྡུག་ན་སྡུག་ཐེག་པ་ཞིག་དགོས་ཀྱི། གཞན་དུ་བདེ་སྐྱིད་ཅུང་།ཟད་བྱུང་ན་ཁེངས་དྲེགས་སྐྱེ་བ་དང་།
    སྡུག་བསྔལ་ཅུང་ཟད་འོང་ན་ཞུམ་ཞིང་སྙིང་ཤོར་འགྲོ་བ་ལྟ་བུའི་སྐྱིད་སྡུག་གི་རྐྱེན་མི་ཐེག་པ་དེ་འདྲ་ཞིག་གིས་མི་འོང་སྟེ།
    པུ་ཏོ་བས། གྲོང་ཁྱེར་བཅུ་བསྐོར་བས་བསོད་སྙོམས་མ་རྙེད་ཀྱང་ཞུམ་པར་མི་བྱ།
  89: བསྙེན་བཀུར་ཆར་བཞིན་བབས་ཀྱང་དགའ་ཞིང་ཆགས་པར་མི་བྱ། ཞེས་གསུངས་སོ། ། དེས་ན་སྙན་གྲགས་དང་ལོངས་སྤྱོད་ལ་ཆགས་པར་བྱེད་པ་ནི་དཔེར་ན་བྱིས་པས་བྱེ་མས་ཁང་བ་བརྩིགས་ནས་དེ་ལ་དགའ་ཞེན་སྐྱེས་པ་ལྟ་བུའི་སྙིང་པོ་མེད།
    ནོར་མེད་དབུལ་བོར་གྱུར་བ་དང་གཞན་གྱིས་མི་སྙན་པ་སོགས་ཇི་ལྟར་བརྗོད་ཀྱང་། དེ་ནི་ །དཔེར་ན་བྱིས་པའི་བྱེ་མའི་ཁང་བུ་ཞིག་ནས་དེ་ལ་སྡུག་བསྔལ་བྱེད་པ་དང་འདྲ་བས་ན་སྙིང་པོ་མེད་ཅེས་སྤྱོད་འཇུག་ལས།
    བྱེ་མའི་ཁང་བུ་བསྡིབས་གྱུར་ན། །བྱིས་པ་རྣམས་ནི་ག་ཆད་ངུ་། །དེ་བཞིན་བསྟོད་དང་གྲགས་ཉམས་པས།
    །རང་གི་སེམས་ནི་བྱིས་པ་བཞིན། །ཞེས་གསུངས་པ་ལྟར་སྲིད་པའི་བདེ་འབྱོར་ཐམས་ཅད་ནི་བྱང་ཆུབ་སེམས་ཀྱི་མ་ཟིན་པའི་ཟག་བཅས་ཀྱི་དགེ་འབྲས་ཡིན་པས་སྙིང་པོ་ཅི་ཡང་མེད་ལ།
    དེར་ཆགས་པས་སྲིད་ པ་སྡུག་བསྔལ་གྱི་གཅོང་རོང་བཙོན་ཁང་ལྟ་བུ་ལས་ནམ་ཡང་ཐར་བར་མི་ནུས་སོ།
    ། བྱང་ཆུབ་ཀྱི་སེམས་ལ་བརྟེན་ན་ནི་དཔེར་ན་རང་ཉིད་ཉོན་མོངས་པ་བརྒྱད་ཁྲི་བཞི་སྟོང་གི་དམག་དཔུང་ཆེན་པོའི་གཡུལ་ངོ་ལས་ཐར་ཏེ་རྣམ་མཁྱེན་བླ་ན་མེད་པའི་བདེ་སྐྱིད་ཀྱི་ཡུལ་ལྗོངས་ཆེན་པོ་དེར་འགྲོ་དགོས་ན་བྱང་ཆུབ་ཀྱི་སེམས་དང༌།
    དེ་དང་མཚུངས་ལྡན་དགེ་བའི་སེམས་བྱུང་གི་ཚོགས་ཀྱི་སྐྱེལ་མ་དཔའ་བོའི་དཔུང་དང་འགྲོགས་ནས་སོང་ན་གང་འདོད་ཀྱི་སར་བདེ་བླག་ཏུ་བགྲོད་ནུས་པ་ཡིན་ཏེ།
    ཞི་བ་ལྷས། སྡིག་པ་ཤིན་ཏུ་མི་བཟད་བྱས་ན་ཡང་། །དཔའ་ལ་བརྟེན་ནས་འཇིགས་པ་ཆེན་པོ་ལྟར།
    །གང་ལ་བརྟེན་ན་ཡུད་ཀྱིས་གྲོལ་གྱུར་པ། །
  90: དེ་ལ་བག་ཅན་རྣམས་ཀྱིས་ཅིས་མི་བརྟེན། །ཞེས་གསུངས་པ་དང་ཚུལ་མཐུན་པར་བྱང་ཆུབ་ཀྱི་སེམས་རིན་པོ་ཆེ་ནི་ཉོན་མོངས་པའི་ཚོགས་ཐམས་ཅད་སྐད་ཅིག་ལ་སྲེག་པར་བྱེད་པའི་དུས་མཐའི་མེ་དཔུང་ལྟ་བུ་ཡིན་ཏེ།སྤྱོད་འཇུག་ལས།
    དེ་ནི་དུས་མཐའི་མེ་བཞིན་སྡིག་ཆེན་རྣམས། །སྐད་ཅིག་གཅིག་གིས་ངེས་པར་སྲེག་པར་བྱེད། །ཅེས་གསུངས་སོ།
    ། ༈ བཞི་བ་ཆགས་སྡང་གཉིས་ལམ་དུ་ཁྱེར་བ་ལ་སྡང་ཡུལ་ལམ་དུ་ཁྱེར་བ་དང་། ཆགས་ཡུལ་ལམ་དུ་ཁྱེར་བ་གཉིས་ལས།
    དང་པོ་ནི། ཞེས་དེའང་རྒྱལ་སྲས་བྱང་ཆུབ་སེམས་དཔའ་རྣམས་ཀྱི་དགྲ་ཐམས་ཅད་ཀྱི་ནང་ནས་ནམ་ཡང་ཤིན་ཏུ་འདུལ་དཀའ་བ་ནི་རང་གི་རྒྱུད་ལ་གནས་པའི་ཞེ་སྡང་གི་དགྲ་བོ་མ་རུངས་བ་འདི་ཉིད་ཡིན།
    འདི་ཉིད་འདུལ་ནུས་ན། ཐབ་ནང་གི་མེ་བསད་ན་ཁང་སྟེང་གི་དུ་བ་རྒྱུན་ཆད་པ་ལྟར་ཕྱིའི་དགྲ་སྡེ་ཐམས་ཅད་ཀྱང་ངང་གིས་ཞི་བ་ཡིན།
    རང་རྒྱུད་ཀྱི་ཉོན་མོངས་པ་ཞེ་སྡང་གི་དགྲ་འདིས་ནི་དུས་ཡུན་རིང་པོ་འཁོར་བ་ཐོག་མེད་ནས་བཟུང་ད་ལྟའི་བར་དུ་རང་རྒྱུད་ལ་གནས་ནས་གནོད་པ་ཚབ་ཆེན་པོ་བྱས་པ་ཡིན་ཏེ།
    བདག་འཇིགས་རུང་སྲིད་པའི་བཙོན་ཁང་ཆེན་པོའི་ནང་དུ་འཕང་སྟེ་དམྱལ་ཁམས་བཅོ་བརྒྱད་སོགས་ནས་ཚ་གྲང་བཅད་གཏུབ་སོགས་ཀྱི་སྡུག་བསྔལ་ཡ་ང་བ་བཟོད་དུ་མེད་པའི་དུཁ་ཆེན་པོ་མྱོང་དུ་བཅུག་པ་དང༌།
    དེ་བཞིན་དུ་ཉོན་མོངས་པའི་དགྲ་འདིས་བདག་ཡི་དྭགས་ཀྱི་བཙོན་ཁང་དུ་བཀྲེས་སྐོམ་གྱི་སྡུག་བསྔལ་དང༌།
    དུད་འགྲོའི་ བཙོན་ཁང་དུ་བླུན་རྨོངས་དང་བཀོལ་སྤྱོད་སོགས་བརྣག་པར་དཀའ་བ།
  91: བཙོན་སྡུག་ཆེན་པོ་བསྐལ་བ་བརྒྱ་སྟོང་མང་པོར་མྱོང་དུ་བཅུག གཞན་ཡང་མི་སྐྱེ་རྒ་ན་འཆིའི་སྡུག་བསྔལ།
    ལྷ་མ་ཡིན་འཐབ་རྩོད་ཀྱི་སྡུག་བསྔལ། ལྷ་འཆི་འཕོ་ལྟུང་བྱེད་ཀྱི་སྡུག་བསྔལ་སོགས་བཟོད་དཀའ་བའི་སྡུག་བསྔལ་ཁྲི་མུན་མང་པོའི་ནང་དུ་འཕང་ནས།
    སྐད་ཅིག་ཙམ་ཡང་བདེ་བའི་གོ་སྐབས་མི་སྦྱིན་མཁན་གྱི་དགྲ་བོ་གནོད་བྱེད་དེ་ནི། ཐོག་མེད་ནས་རང་རྒྱུད་དང་འབྲལ་མ་མྱོང་བའི་ཉོན་མོངས་པའི་དགྲ་སྤྱི་དང༌།
    ཁྱད་པར་དུ་ཞེ་སྡང་འདི་ཉིད་ཡིན་པས་ངོས་བཟུང་སྟེ། ད་ལྟ་ཉིད་ནས་ཁོ་ཕར་ལ་འདུལ་ཐབས་མ་བྱས་ན།
    ཡང་ཁོ་ཉོན་མོངས་པ་བརྒྱད་ཁྲི་བཞི་སྟོང་གི་ལས་དམག་གི་དཔུང་དང་འགྲོགས་ནས་འོང་ན། སླར་འཁོར་བ་མཐའ་མེད་ཀྱི་གནས་སུ་རང་དབང་མེད་པར་ཁྲིད་དེ་ངན་སོང་དམྱལ་བའི་སྡུག་བསྔལ་སོགས་དཔག་ཏུ་མེད་པ་སྣ་ཚོགས་མྱོང་དུ་འཇུག་གྲབས་བྱེད་བཞིན་ཡོད་པས།
    འདི་ལྟ་བུའི་གནོད་ཚབ་ཆེན་པོ་ཞིག་ནི་གཞན་ན་མེད་དེ། ལྷ་དང་ལྷ་མིན་སོགས་འཇིག་རྟེན་ཐམས་ཅད་བདག་གི་དགྲར་ལངས་ཀྱང་བདག་མནར་མེད་པའི་གནས་སུ་འཕེན་པར་མི་ནུས་ཞེས་སྤྱོད་འཇུག་ལས།
    གལ་ཏེ་ལྷ་དང་ལྷ་མིན་རྣམས། །ཐམས་ཅད་བདག་གི་དགྲར་ལངས་ཀྱང༌། །དེ་དག་གིས་ཀྱང་མནར་མེད་པའི།
    །མེ་ནང་ཁྲིད་ཅིང་འཇུག་མི་ནུས། །ཞེས་གསུངས་སོ། ། གཞན་ཡང་ཉོན་མོངས་པའི་དགྲ་འདིས་ནི་བདག་མནར་མེད་པའི་མེ་ནང་དུ་ཁྲིད་པའི་གྲངས་ཀྱང་བགྲང་གིས་མི་ཟིན་པ་ཡོད་པ་དང་།
    དུས་ཡུན་ཡང་ཤིན་ཏུ་རིང་བོ་འཁོར་བ་ཐོག་མེད་ནས་བཟུང་སྟེ་བདག་འཁོར་བ་དང་ངན་སོང་གི་གནས་ནས་ཐར་དུ་མ་བཅུག་པ་འདི་ལྟ་བུའི་གནོད་པ་ནི་དགྲ་གཞན་གང་གིས་ཀྱང་མི་ནུས་ཏེ།
  92: སྤྱོད་འཇུག་ལས། བདག་གི་ཉོན་མོངས་དགྲ་བོ་གང་། །དུས་རིང་ཐོག་མཐའ་མེད་པ་ལྟར། །དགྲ་གཞན་ཀུན་གྱིས་དེ་ལྟ་བུར།
    །ཡུན་རིང་ཐུབ་པ་མ་ཡིན་ནོ། ། དེས་ན་ད་ལྟ་རང་ཅག་འཁྲུལ་བའི་དབང་གིས་རང་དང་མི་མཐུན་པའི་དགྲ་གང་རུང་ཞིག་གིས།
    རང་གི་ལོངས་སྤྱོད་འཕྲོག་པ་དང་གཉེན་མཛའ་བསད་པ་སོགས་ཀྱི་གནོད་པ་ཅུང་ཟད་རེ་བྱས་པ་དེ་མི་བཟོད་པར།
    ཕ་རོལ་གྱི་དགྲ་དེ་བཏུལ་མ་ཐུབ་པ་དེ་སྲིད་དུ་བདག་ལ་གཉིད་ཀྱང་མི་ཁུག་ན། ཉོན་མོངས་པའི་དགྲ་འདིས་ནི་འཁོར་བ་ཐོག་མ་མེད་པ་ནས་སྡུག་བསྔལ་འདི་འདྲ་ཞིག་གཏད་པས་འདི་ཉིད་ནམ་ཞིག་བཏུལ་མ་ཐུབ་པ་
    མིདེ་སྲིད་དུ་བདག་གཉིད་ཀྱང་ཁུག་མི་རིགས་ཏེ། སྤྱོད་འཇུག་ལས། དེ་ལྟར་ཇི་སྲིད་བདག་གི་དགྲ་འདི་མངོན་སུམ་དུ།
    །ངེས་པར་མ་བཅོམ་དེ་སྲིད་བདག་འདིར་བརྩོན་མི་འདོར། །རེ་ཞིག་གནོད་བྱེད་ཆུང་ངུ་ལ་འང་ཁྲོས་གྱུར་པ།
    །ང་རྒྱལ་བདོ་རྣམས་དེ་མ་བཅོམ་པར་གཉིད་མི་འོང་། །ཞེས་གསུངས་པ་དེ་བཞིན་དུ་ཚེ་འདིར་རང་ལ་ཇི་འདྲ་བའི་དགྲ་བོ་ཞིག་ཡོད་ཀྱང༌།
    རང་གི་མི་རྒྱུ་ལོངས་སྤྱོད་བུ་དང་ཆུང་མ་གཅེས་པའི་སྲོག་དང་བཅས་པ་དགྲ་བོ་དེ་ལ་གཏད་ཅིང་མགོ་འབུལ་བྱས་ནས་མཐུན་ཐབས་བྱས་ན།
    དགྲ་དེས་རང་ལ་གནོད་མི་བྱེད་པར་མ་ཟད་ཤིན་ཏུ་མཐུན་པའི་གྲོགས་སུ་འགྱུར་སྲིད་ཀྱང་། རང་རྒྱུད་ཀྱི་ཉོན་མོངས་པའི་དགྲ་འདི་ལ་ནི་ཁོ་རང་གིས་ཇི་ལྟར་འདོད་པ་བཞིན་དུ་བསྒྲུབས་ནས་མཐུན་བཏགས་ཀྱང་ཕན་པ་མེད་པའི་ཁར་ཚུར་རང་ལ་གནོད་ཚབ་ཆེར་འགྲོ་བ་ཡིན་ཏེ།
  93: ཞི་བ་ལྷས། མཐུན་པར་རིམ་གྲོ་བསྟེན་བྱས་ནས། །ཐམས་ཅད་ཕན་དང་བདེ་བྱེད་ན། །ཉོན་མོངས་རྣམས་ནི་བསྟེན་བྱས་ན།
    །ཕྱིར་ཞིང་སྡུག་བསྔལ་གནོད་པ་བྱེད། །ཅེས་གསུངས་པ་ལྟར་ཡིན་པས་ན་རང་རྒྱུད་ཀྱི་ཉོན་མོངས་པ་ཞེ་སྡང་གི་དགྲ་བོ་འདི་ཉིད་མ་ཐུལ་ན།
    ཕྱི་རོལ་འཇིག་རྟེན་པའི་དགྲ་བོ་འདི་དག་བཏུལ་ཀྱང་འདི་ཕྱི་ཀུན་ཏུ་བུ་ལོན་ཇེ་མང་དུ་སོང་ནས་སླར་ཡང་འཕེལ་བར་འགྱུར་བ་ནི་ཆོས་ཉིད་ཡིན་ནོ།
    ། དེས་ན་རང་གི་ཞེ་སྡང་གི་དགྲ་འདི་ནང་ནས་ཐུལ་ན་ཕྱི་རོལ་འཇིག་རྟེན་གྱི་དགྲ་གཅིག་ཀྱང་མི་གནས་ཏེ།
    དཔེར་ན་རྡོ་གསེག་དང་ཚེར་མ་སོགས་ཀྱི་གནོད་པ་སྲུང་བའི་ཆེད་དུ་ས་སྟེང་ཐམས་ཅད་དུ་ཀོ་བས་གཡོག་དགོས་ཟེར་ན།དེ་རྙེད་ཀྱི་ཀོ་བ་ཞིག་ག་ལ་རྙེད་དེ་མི་རྙེད་མོད།
    འོན་ཏེ་རང་གི་ལྷམ་མཐུལ་གཅིག་པུ་ཀོ་བས་གཡོག་ན་ས་སྟེང་ཐམས་ཅད་ཀོ་བས་གཡོག་པ་དང་མཚུངས་པ་བཞིན་དུ།
    འཇིག་རྟེན་གྱི་དགྲ་ཐམས་ཅད་འདུལ་དགོས་ན་བཏུལ་ཟིན་པའི་དུས་མི་སྲིད་ཀྱང་ནང་རང་རྒྱུད་ཀྱི་ཉོན་མོངས་ཞེ་སྡང་གི་དགྲ་འདི་འདུལ་ནུས་ན་ཕྱི་རོལ་ཀྱི་དགྲ་གཅིག་ཀྱང་མ་ལུས་པར་བཏུལ་བ་དང་མཚུངས་ཞེས་སྤྱོད་འཇུག་ལས།ས་སྟེང་འདི་དག་ཀོས་གཡོག་ཏུ།
    །དེ་རྙེད་ཀོ་བས་ཀ་ལ་ལངས། །ལྷམ་མཐུལ་ཙམ་གྱི་ཀོ་བས་ནི། །ས་སྟེང་ཐམས་ཅད་གཡོག་དང་མཚུངས།
    །དེ་བཞིན་ཕྱི་རོལ་དངོས་པོ་ཡང་། །བདག་གིས་ཕྱིར་བཟློག་མི་ལང་གི །བདག་གི་སེམས་འདི་བཟློག་བྱའི་ཕྱིར།
    །གཞན་རྣམས་བཟློག་གོ་ཅི་ཞིག་དགོས། །ཞེས་གསུངས་སོ། །
  94: དེས་ན་ཉོན་མོངས་པའི་དགྲ་འདིས་བདག་འཁོར་བ་ཐོག་མེད་ནས་ད་ལྟའི་བར་དུ་རང་རྒྱུད་ལ་གནས་ནས་གནོད་པ་མི་ཟད་པ་འདི་ལྟ་བུ་ཞིག་བྱས་ཀྱང༌།
    བདག་གིས་ད་དུང་འདི་ལ་ཁོང་མི་ཁྲོ་བར་བཟོད་པ་སྒོམ་ན་ནི། དེ་ནི་བདག་གིས་བཟོད་འོས་པའི་གནས་ལ་མི་བཟོད་ཅིང་།
    །བཟོད་མི་འོས་པའི་གནས་ལ་བཟོད་པ་སྟེ། གནས་དང་གནས་མིན་གྱི་ཚུལ་ཙམ་ཡང་མི་ཤེས་པས་ཤིན་ཏུ་ཐ་ཆད་པ་ཡིན་ཏེ།
    སྤྱོད་འཇུག་ལས།བདག་གི་སེམས་ལ་གནས་བཞིན་དུ། །དགའ་མགུར་བདག་ལ་གནོད་བྱེད་པ། །དེ་ལའང་མི་ཁྲོ་བཟོད་པ་ནི།
    །གནས་མིན་བཟོད་པ་སྨད་པའི་གནས། །ཞེས་གསུངས་སོ། །དེ་ལྟར་ད་ལྟའི་དགྲ་བོ་འདི་དག་གིས་གནོད་པ་ཚབ་ཆེན་པོ་བདག་མེ་ནང་དུ་བསྲེག་པ་དང་བསད་པར་གྱུར་ཀྱང་རུང་
    ཚོལ། བདག་གི་མགོ་བོ་བཅད་ནས་ཚེ་སྲོག་དང་བྲལ་ཀྱང་རུང་སྟེ། དེ་ཉིད་སྡུག་བསྔལ་ལམ་ཁྱེར་བྱས་ཏེ་ལེགས་པར་བཟོད་ན་ནི་བདག་གི་ལས་སྒྲིབ་སྦྱངས་ནས་ཐམས་ཅད་མཁྱེན་པའི་གོ་འཕང་འགྲུབ་བྱེད་ཀྱི་རྒྱུ་ཐུན་མོངས་མ་ཡིན་པ་ཡིན་མོད་ཀྱང་།
    བདག་གི་ཉོན་མོངས་པའི་དགྲ་འདི་ལ་ནི་རྣམ་པ་ཀུན་ཏུ་རྒོལ་ལན་སྤྲད་དེ་ཚར་གཅོད་དགོས་པ་ལས་མཐུན་པར་བྱེད་མི་རིགས་ཏེ།
    ཞི་བ་ལྷས། བདག་ནི་བསྲེགས་ཏེ་བསད་གྱུར་ཏམ། །བདག་གི་མགོ་བོ་བཅད་ཀྱང་སླའི། །རྣམ་པ་ཀུན་ཏུ་ཉོན་མོངས་པའི།
    །དགྲ་ལ་འདུད་པར་མི་བྱ་འོ། །ཞེས་གསུངས་པས་སོ། ། དེས་ན་ཉོན་མོངས་པའི་དགྲ་འདི་ཉིད་ཁོ་རང་གང་འདོད་དུ་བཞག་ན་གནོད་ཚབ་ཆེ་ནའང་།
  95: ཕར་རྒོལ་ན་ཁོ་ལ་སྟོབས་ཤུགས་ཅི་ཡང་མེད་དེ། བདག་ལ་ ཚེཚུར་རྡུང་རྡེག་བྱེད་ནུས་ཀྱི་རྐང་ལག་ནི་ཁོ་ལ་མེད།
    དེ་བཞིན་དུ་དཔའ་མཛངས་དང་བརྟུལ་ཕོད་ནི་མེད། དེས་ན་བདག་ནམ་ཡང་ཁོས་བྲན་དུ་བྱས་ནས་གཉོམ་ཆུང་ནུས་མེད་ཀྱི་ངང་ནས་སྡུག་བསྔལ་འདི་འདྲ་བ་ཞིག་ཁུར་ནས་འདུག་མི་རིགས་ཏེ།
    སྤྱོད་འཇུག་ལས། ཞེ་སྡང་སྲེད་སོགས་དགྲ་རྣམས་ནི། །རྐང་ལག་ལ་སོགས་ཡོད་མིན་ལ། །དཔའ་མཛངས་མིན་ཡང་ཅི་ཞིག་ལྟར།
    །དེ་དག་གིས་བདག་བྲན་བཞིན་ བྱས། །ཞེས་སོགས་།གསུངས་པས་སོ། ། དེའི་ཕྱིར་ན་ཕས་རྒོལ་གྱི་དགྲ་ཞིག་འདུལ་དགོས་ན་རང་ཕྱོགས་ཀྱི་དམག་ཤུགས་སོགས་དཔུང་བསྐྱེད་དགོས་པ་ལྟར་དུ།བདག་གིས་ཉོན་མོངས་པའི་དགྲ་བོའི་ཚོགས་འདུལ་བ་ལ་རང་རྒྱུད་ཀྱི་བྱམས་པ་དང་སྙིང་རྗེ་སྟོང་ཉིད་རྟོགས་པའི་ཤེས་རབ་སོགས་ཀྱི་དམག་དཔོན་བྱས་ཏེ།
    དེའི་འཁོར་དུ་གཏོགས་པའི་དགེ་བའི་སེམས་དང་སེམས་བྱུང་གི་ཚོགས་ཀྱི་དམག་དཔུང་དྲངས་ཤིང་ཉོན་མོངས་པའི་མགོ་གནོན་དང་དྲུང་འབྱིན་གྱི་གཉེན་པོ་དག་གིས་རང་རྒྱུད་ཀྱི་ཉོན་མོངས་པ་འདུལ་བ་ནི་རྒྱལ་སྲས་བྱང་ཆུབ་སེམས་དཔའ་རྣམས་ཀྱིས་སྡང་ཡུལ་ལམ་དུ་ཁྱེར་ཚུལ་གྱི་ལག་ལེན་ཡིན་ནོ།
    །དེའང་ཉོན་མོངས་པ་འདུལ་བ་ལ་བྱམས་དང་སྙིང་རྗེའི་དམག་དཔུང་འདི་ནི་ཤིན་ཏུ་གལ་ཆེ་སྟེ།
    ཁ་རག་པས།སྔོན་ཚེ་ཕ་མར་གྱུར་པ་ཡི། །དྲིན་ལན་ཁམས་གསུམ་སེམས་ཅན་ལ། །གནོད་སེམས་འཚེ་བ་ཀུན་སྤངས་ནས།
    །བྱམས་དང་སྙིང་རྗེ་སྒོམས་ཤིག་ཨང་། །ཞེས་དང་། སྤྱན་སྔ་བས། བྱམས་དང་སྙིང་རྗེ་བཅོས་མིན་རེ་སྐྱེ་ཐུབ་ན་དངོས་སུ་བདག་གཞན་བདེ་སྡུག་རྗེ་ནུས་ཤིང་ལུས་སྲོག་ལའང་མི་ལྟ་བར་གཞན་དོན་འབའ་ཞིག་སྒྲུབ་ནུས།
  96: ཞེས་གསུངས་སོ། ། དེས་ན་སེམས་ཉོན་མོངས་པ་འདི་འདུལ་བའི་ཐབས་ལ་མང་དུ་ཡོད་ཀྱང་། དེའི་རྩ་བ་ནི་བྱམས་དང་སྙིང་རྗེ་གཉིས་ལ་རག་ལས་པ་དང་།
    དེ་གཉིས་ནི་ཐེག་ཆེན་ལམ་གྱི་གཞུང་ཤིང་ཡིན་ལ། བྱང་ཆུབ་ཀྱི་སེམས་རིན་པོ་ཆེ་རང་རྒྱུད་ལ་སྐྱེ་བའི་དངོས་རྒྱུའང་ཡིན་ནོ།
    །དེ་ལྟར་ཐེག་པ་ཆེན་པོའི་ལམ་ལ་ཞུགས་པའི་གང་ཟག་རྣམས་ལ་ནི། ནམ་མཁའ་དང་མཉམ་པའི་སེམས་ཅན་ཐམས་ཅད་སྲིད་པ་ལས་སྒྲོལ་བའི་བློ་འདི་མེད་ན་རྫོགས་པའི་སངས་རྒྱས་ཀྱི་གོ་འཕང་མི་ཐོབ་པས་ན།
    ཅིས་ཀྱང་བྱམས་དང་སྙིང་རྗེ་ཆེན་པོ་བསྒོམ་པ་འདི་ཤིན་ཏུ་གལ་ཆེ་བ་ཡིན་ཞེས་རྒྱལ་སྲས་ཉིད་ཀྱི་ཞལ་ནས།
    མཁའ་མཉམ་འགྲོ་བ་སྒྲོལ་བའི་བློ་མེད་ན། །རྫོགས་པའི་སངས་རྒྱས་ཐོབ་པར་ རྩྭམི་འགྱུར་བས།
    །བྱམས་དང་སྙིང་རྗེ་ཆེན་པོ་བསྒོམ་པར་བྱ། །ཞེས་གསུངས་པ་སོགས་ལེགས་པར་ངེས་དགོས་སོ། །
    ༈ གཉིས་པ་ནི། ཞེས་དེའང་གང་འདོད་པའི་ཡུལ་གཟུགས་སྒྲ་དྲི་རོ་རེག་བྱ་སོགས་རིམ་བཞིན་མཛེས་ཤིང་སྙན་པ་དང་ཞིམ་ཞིང་མངར་བ་འཇམ་ཞིང་ཡུད་དུ་འོང་བ་སོགས་ཀྱི་ཡོན་ཏན་དང་ལྡན་པ་ལྷའི་དབང་པོའི་ལོངས་སྤྱོད་དང་།
    རྣམ་ཐོས་སྲས་ཀྱི་མཛོད་ལྟ་བུ་ལ་དབང་ཞིང་དེ་ལ་ལོངས་སྤྱོད་ཀྱང་དཔེར་ན་ལན་ཚྭའི་ཆུ་འཐུང་བ་དང་འདྲ་བར་ཅི་ཙམ་ལོངས་སྤྱད་ཀྱང་ངོམས་པ་དང་ཆོག་ཤེས་མེད་པར་སྲེད་པ་ཇེ་ཆེར་འགྲོ་བ་ནི།
    དཔེར་ན་ལོངས་སྤྱོད་ལ་འདོད་ཅིང་ཆགས་པ་དང༌། བུད་མེད་ལ་འདོད་ཅིང་ཆགས་པ་དང༌། གཉེན་ཉེ་དུ་སྐྱོང་འདོད་ཀྱི་འདོད་པ་སོགས་ཕར་ཕར་ཞེན་ན་སྲེད་པ་ཇེ་ཆེར་འགྲོ་ངེས་ཡིན།
  97: དེ་བཞིན་དུ་ཉོན་མོངས་པ་ཞེ་སྡང་དང་གཏི་མུག ཕྲག་དོག ང་རྒྱལ་སོགས་གང་ཡིན་ཀྱང་ཁོ་རང་གི་དབང་དུ་བཞག་ནས་ཅི་ཙམ་ལོངས་སྤྱད་ཀྱང་དེས་མི་ཆོག་པར་མ་ཟད།
    སླར་ཡང་སྲེད་པ་འཕེལ་བར་འགྱུར་བས་ན་ སྲིད་པའི་ཕུན་ཚོགས་ལ་ཆགས་པ་ནི་འདི་དང་ཕྱི་མའི་ཉེས་དམིགས་ཤིན་ཏུ་མང་པོའི་འབྱུང་གནས་ཡིན་ནོ།
    ། དེ་ལྟར་ཡང་མདོ་རྒྱ་ཆེར་རོལ་པ་ལས། འདོད་པའི་ཡོན་ཏན་དག་ལ་དགའ་བ་ནི། །ལན་ཚྭའི་ཆུ་འཐུང་བཞིན་དུ་ངོམས་མི་འགྱུར།
    །ཞེས་གསུངས་སོ། །དེ་ལྟར་འདོད་པའི་ལོངས་སྤྱོད་ལ་ཆགས་ན་ རྨིདགྲ་ལ་སོགས་པས་འཇིགས་པ་མང་བ་དང༌།
    གནོད་པ་ཤིན་ཏུ་མང་བས་སྡུག་བསྔལ་ཐམས་ཅད་ཀྱི་འབྱུང་ཁུངས་ཡིན་ཏེ། དཔེར་ན་རལ་གྲིའི་ཁའི་སྦྲང་རྩི་ལྟ་བུ་དང་།
    དུག་སྡོང་གི་ལོ་མ་དང་། ངན་སྐྱུག་གིས་སྦགས་པའི་སྣོད་ལྟ་བུ་ཡིན་པས་ན། འཕགས་ལམ་དོན་དུ་གཉེར་བ་རྣམས་ཀྱིས་རིང་དུ་སྤོང་དགོས་ཏེ།
    རྒྱ་ཆེར་རོལ་པ་ལས། འདོད་པའི་ཡོན་ཏན་མྱ་ངན་གནོད་པ་མང་། །འཇིགས་བཅས་རྟག་ཏུ་དགྲ་བྱེད་ཉོན་མོངས་བཅས།
    །རལ་གྲིའི་སོ་འདྲ་དུག་སྡོང་ལོ་མར་མཚུངས། །ངན་སྐྱུག་སྣོད་ལྟར་འཕགས་པའི་སྐྱེ་བོས་སྤངས།
    །ཞེས་སོ། །དེས་ན་འདོད་པའི་ལོངས་སྤྱོད་ཇི་ལྟར་ཡོད་ཀྱང་། དེ་ལ་ཞེན་ན་ཆོག་ཤེས་ཡོད་མི་སྲིད་དེ།
    དཔེར་ན་གསེར་དངུལ་གྱི་ཆར་བབས་ཀྱང་ཆགས་ལྡན་གྱི་གང་ཟག་ནི་མི་ངོམས་པའི་སྟེང་དུ་ད་དུང་སྲེད་པ་ལྷག་པར་འཕེལ་ཞིང་སྡུག་བསྔལ་བར་འགྱུར་རོ།
    ། དེ་ལྟར་འདོད་པའི་ལོངས་སྤྱོད་ནི་མནོག་ཆུང་ཞིང་ཉེས་པ་མང་བ།
  98: ཆོག་ཤེས་མེད་པ་སོགས་དེ་ལྟ་བུའི་སྐྱོན་ཅན་དུ་ཤེས་ནས་སྤོང་དགོས་ཏེ། ཚོམས་ལས། ཀན་པ་ཎིའི་ཆར་བབས་ཀྱང་།
    །འདོད་པ་རྣམས་ཀྱིས་ངོམས་མི་འགྱུར། །འདོད་པ་མནོག་ཆུང་ཉེས་མང་བར། །མཁས་པ་རྣམས་ཀྱིས་ཁོང་དུ་ཆུད།
    །ཅེས་དང་། སྤྱོད་འཇུག་ལས། འཇིག་རྟེན་འདི་དང་ཕ་རོལ་ཏུ། །འདོད་པ་རྣམས་ཀྱིས་ཕུང་ཁྲོལ་སྐྱེད།
    །ཅེས་དང༌། བཤེས་སྤྲིངས་ལས། འདོད་པ་རྣམས་ནི་ཕུང་ཁྲོལ་སྐྱེད་པ་སྟེ། །ཞེས་སོགས་གསུངས་སོ།
    ། དེས་ན་ཚོགས་དྲུག་གི་ཡུལ་སྣང་དང་འདོད་པའི་ལོངས་སྤྱོད་ལ་ཇི་ལྟར་ཆགས་ན་ཕུང་ཁྲོལ་ཀྱང་དེ་བཞིན་སྐྱེད་པས་ན།
    དེའི་གཉེན་པོ་ལ་ཆོག་ཤེས་བསྟེན་དགོས་ཏེ། འཇིག་རྟེན་ཁམས་འདིར་ཕྱུག་པོ་ལོངས་སྤྱོད་ལ་དབང་སྒྱུར་མི་མང་པོ་ཡོད་ཀྱང་ཆོག་ཤེས་འཕགས་པའི་བདེ་བ་ལ་ལོངས་སྤྱོད་མཁན་ནི་ཤིན་ཏུ་དཀོན་པ་སྟེ།
    སྤྱོད་འཇུག་ལས། ཆོས་ཤེས་བདེ་སྤྱད་གང་ཡིན་པ། །དབང་པོས་ཀྱང་ནི་རྙེད་དཀའ་སྟེ། །ཞེས་དང་།བཤེས་སྤྲིངས་ལས།
    ནོར་རྣམས་ཀུན་གྱི་ནང་ནས་ཆོག་ཤེས་པ། །རབ་མཆོག་ལགས་པར་ལྷ་མིའི་སྟོན་པས་གསུངས། །ཞེས་པ་ལྟར་དུ་འདོད་ཡོན་གྱི་སྣང་བ་གང་ལའང་མ་ཆགས་པར་ཆོག་ཤེས་བསྟེན་པ་གལ་ཆེའོ།
    ། དེ་ལྟར་རྒྱལ་སྲས་བྱང་ཆུབ་སེམས་དཔའ་རྣམས་ཀྱིས་ནི་ཚོགས་དྲུག་གི་ཡུལ་གང་ཞིག་སྣང་ཡང་དེ་ལ་མི་ཆགས་པ་དང་།
    ཡིད་འོང་གི་དངོས་པོ་གང་དང་འཕྲད་ཀྱང་དེ་ཉིད་མི་འཛིན་པ་ནི་ཆེས་བཟང་པོ་ཡིན་ཏེ།སྤྱོད་འཇུག་ལས།
    གང་ཞིག་ཡིད་འོང་མི་འཛིན་པ། །དེ་ནི་དངོས་པོ་བཟང་པོ་ཡིན། །ཞེས་གསུངས་པ་ལྟར་དུ་འདོད་ཡོན་ལ་ཆགས་ན་ཐར་བའི་སྲོག་རྩ་གཅོད་པའི་སེག་རྡར་དང༌།
  99: བདེ་འགྲོའི་ལམ་དུ་འགྲོར་མི་སྟེར་བའི་འཆིང་ཐག་ལྟ་བུ་ཡིན་པས་ན། གང་ལའང་ཆགས་པ་མེད་པར་གནས་དགོས་ཏེ།
    ཇོ་བོས། གང་ལའང་ཆགས་པ་སྤང་བྱ་ཞིང་། །ཆགས་པ་མེད་པར་གནས་པར་བྱ། །ཆགས་པས་བདེ་འགྲོར་མི་འཐོབ་ཅིང་།
    །ཐར་བའི་སྲོག་རྩ་གཅོད་པར་བྱེད། །ཅེས་གསུངས་སོ། །དེས་ན་འདོད་ཡོན་ལ་ལོངས་སྤྱོད་པའི་བདེ་བ་མྱོང་བ་ལས།
    འདོད་ཡོན་སྤངས་ཏེ་གང་ལའང་མ་ཆགས་པའི་བདེ་བ་མྱོང་བ་དེ་ཉིད་འདི་ཕྱི་ཀུན་ཏུ་བདེ་ཞིང་སྐྱིད་པ་ཡིན་ཞེས་བཀའ་གདམས་པ་ཕུ་ཆུང་བས།
    འདོད་པ་བསྟེན་པའི་བདེ་བ་ལས། །འདོད་པ་སྤངས་པའི་བདེ་བ་ཆེ། །ཞེས་གསུངས་སོ། །དེ་ལྟར་འདོད་ཡོན་གྱི་སྣང་བ་ལ་ཆགས་ཞེན་སྤངས་པ་ནི་གྲུབ་རྟགས་ཐམས་ཅད་ཀྱི་ནང་ནས་ཀྱང་མཆོག་ཏུ་གྱུར་པ་ཡིན་ཏེ།
    ཇོ་བོས། གྲུབ་རྟགས་ཀྱི་མཆོག་འདོད་པ་ཇེ་ཆུང་ལ་སོང་བ་ཡིན། ཞེས་གསུངས་པས་སོ། ། མདོར་ན་ནོར་རྫས་ལོངས་སྤྱོད་རྙེད་པ་སྙན་གྲགས་ཐམས་ཅད་སྤངས་ཏེ་ཆོག་ཤེས་བསྟེན་ནུས་ན་ཚེ་འདིར་ལུས་དལ་ཞིང་སེམས་བདེ་བའི་ངང་དུ་གནས་ཐུབ་པ་དང་།
    བསགས་སྲུང་དང་བརླག་པའི་སྡུག་བསྔལ་མེད་ཅིང་། ཐོས་བསམ་སྒོམ་པའི་ཡོན་ཏན་ཡང་ཕུན་སུམ་ཚོགས་པ་འབྱུང་ཞིང་འཕེལ་བས་ན།ཆོག་ཤེས་ཅན་གྱི་གང་ཟག་ནི་ལུས་དབུལ་བོ་ཡིན་ཡང་སེམས་ཕྱུག་པོ་ཡིན་ཞེས་རྒྱལ་སྲས་ཉིད་ཀྱིས།
    ནོར་རྫས་ཉེ་འབྲེལ་འཁོར་གཡོག་ལ་སོགས་ལ། །ཆགས་ན་གླང་ཆེན་འདམ་དུ་བྱིང་བ་བཞིན། །ཞེས་དང་།
    གང་བྱུང་ཙམ་གྱི་ཆོག་ཤེས་བློ་ཡོད་ན། །ལུས་དལ་སེམས་བདེ་ཐོས་བསམ་སྒོམ་པ་འཕེལ། །
  100: བསགས་དང་སྲུང་དང་བརླག་པའི་སྡུག་བསྔལ་མེད། །ཆོག་ཤེས་ལྡན་དེ་དབུལ་ཡང་ནོར་ལྡན་ཡིན།
    །ཞེས་སོགས་གསུངས་པས་ཤེས་སོ། །དེ་ལྟར་ན་གང་ལ་ཞེན་ཆགས་སྐྱེ་བའི་དངོས་པོ་སྤྱི་དང༌། བྱེ་བྲག་ཏུ་ཉེ་བར་མཁོ་བའི་ཡོ་བྱད་ཡིད་དུ་འོང་བ་ཆེ་ཆུང་ཇི་འདྲ་ཞིག་ཡིན་ཡང་དེ་
    །རྣམས་དང་ཡུན་དུ་མི་འབྲེལ་བར་འཕྲུལ་དང་འཕྲུལ་ལ་སྤོང་བར་བྱེད་པ་ནི་རྒྱལ་སྲས་བྱང་ཆུབ་སེམས་དཔའ་རྣམས་ཀྱིས་ཆགས་ཡུལ་ལམ་དུ་ཁྱེར་ཚུལ་གྱི་ལག་ལེན་ཡིན་ནོ།
    ། ༈ གཉིས་པ་དོན་དམ་སེམས་བསྐྱེད་བསྒོམ་ཚུལ་བཤད་པ་ལ། མཉམ་བཞག་ཏུ་སྤྲོས་བྲལ་འཛིན་མེད་བསྒོམ་པ་དང་།
    རྗེས་ཐོབ་ཏུ་ཆགས་སྡང་གི་ཡུལ་ལ་བདེན་ཞེན་སྤོང་བ་དང་གཉིས་ལས་དང་པོ་ནི། ཞེས་དེའང་དཔེ་ཇི་ལྟར་ན་ཕྱི་སྣང་བ་སྣོད་ཀྱི་འཇིག་རྟེན་དང་།
    ནང་སྲིད་པ་བཅུད་ཀྱི་སེམས་ཅན། བར་འདོད་ཡོན་ལྔའི་ཡུལ་སྣང་འདི་དག་ནི་རང་གི་སེམས་ཀྱིས་ཕར་བཏགས་པ་ཙམ་ལས་ཡུལ་རང་ངོས་ནས་གྲུབ་པ་རྡུལ་ཙམ་ཡང་མེད་པས་ན།
    སྟོང་ཉིད་སྤྲོས་བྲལ་མཉམ་ཉིད་ཟང་ཐལ་གྱི་རང་བཞིན་ཉིད་ལས་མ་འདས་པ་ཡིན་ལ། འོན་ཏེ་ཕྱི་སྣང་བའི་ཡུལ་བདེན་པར་མེད་ཀྱང་ནང་འཛིན་པའི་སེམས་ཡོད་དོ་སྙམ་ན་སེམས་དེ་ཉིད་ཀྱང་ཡེ་གདོད་མ་ཉིད་ནས་ངོ་བོ་ཡོད་མེད་དང་ཡིན་མིན་འགལ་འདུ་གཅིག་དང་ཐ་དད་རྟག་དང་མི་རྟག་སོགས་གང་དུའང་མ་གྲུབ་པས་ན།
    སྤྲོས་པའི་མཐའ་བརྒྱད་དང་བྲལ་བ་དང༌། སྐྱེ་འགག་གནས་གསུམ་དང་བྲལ་ཞིང་། སྒྲོ་འདོགས་སོ་གཉིས་དང་བྲལ་བ་ཡིན་ཏེ།
    སྒྲ་གཅན་འཛིན་གྱི་ཡུམ་བསྟོད་ལས།
  101: སྨྲ་བསམ་བརྗོད་མེད་ཤེས་རབ་ཕ་རོལ་ཕྱིན། །མ་སྐྱེས་མ་འགགས་ནམ་མཁའི་ངོ་བོ་ཉིད། །སོ་སོར་རང་རིག་ཡེ་ཤེས་སྤྱོད་ཡུལ་བ།
    །དུས་གསུམ་རྒྱལ་བའི་ཡུམ་ལ་ཕྱག་འཚལ་བསྟོད། །ཅེས་གསུངས་པ་སྟེ། དེའང་སྒྲ་ཚིག་གིས་སྨྲ་མེད་པ་ལྐུག་པས་བུ་རམ་མྱོང་བ་ལྟ་བུ་དང༌།
    རྣམ་རྟོག་གིས་བསམ་དུ་མེད་པ་སྤྲོས་པའི་ཤུབས་ལས་ཐོན་པ་སྤྲིན་བྲལ་ནམ་མཁའ་ལྟ་བུ། སྒྲ་ཚིག་གི་རྒྱུ་ཀུན་རྟོག་གི་གཡོ་བ་དང་བྲལ་བའི་བརྗོད་མེད་ཀྱི་རིག་པ་ཟང་ཀ་མ།
    སྔར་མ་སྐྱེས་པས་ཡོད་མེད་སོགས་སྤོས་པའི་གཟེབ་རྒྱ་དང་བྲལ་བའི་མ་སྐྱེས་རང་བྱུང་གི་གནས་ལུགས་མངོན་དུ་གྱུར་པ།
    །ཕྱིས་མི་འགག་པ་ཚོགས་དྲུག་གི་སྣང་ཡུལ་ཐམས་ཅད་མཁའ་ལ་གཟའ་སྐར་ཤར་བ་བཞིན་བཀྲ་ལམ་མེར་གསལ་བ།
    གང་དུའང་ཆད་པ་མེད་པ་ །རང་རིག་རང་གསལ་གྱི་རྣམ་པ་གསལ་སྒྲིབ་དང་བྲལ་བ་མེ་ལོང་ནང་གི་གཟུགས་བརྙན་ལྟ་བུ།
    ཅིར་ཡང་རྟག་པར་མ་གྲུབ་པ་རང་གི་ངོ་བོ་ལ་གཅིག་དང་དུ་མའི་མཚན་ཉིད་དང་བྲལ་བ་དེ་ལྟ་བུའི་ཁས་ལེན་ཐམས་ཅད་དང་བྲལ་བ་ཡིན་ཏེ།
    ཇི་སྐད་དུ། ང་ལ་ཁས་ལེན་མེད་པས་ན། །ང་ནི་སྐྱོན་མེད་ཁོ་ན་འོ། །ཞེས་དང་། ཁས་ལེན་མེད་ཅིང་གྲུབ་མཐའ་མེད།
    །དེ་ཚེ་དབུ་མ་ཆེན་པོ་འོ། །ཞེས་གསུངས་པ་ལྟར་དུ་ཡུལ་དང་ཡུལ་ཅན་གྱིས་བསྡུས་པའི་ཆོས་ཐམས་ཅད་ཀྱི་གནས་ལུགས་དེ་ཁོ་ན་ཉིད་མཐར་ཐུག་གི་དོན་ཤེས་ནས།
    གཟུང་འཛིན་ཀྱི་མཚན་མ་རྣམས་གང་ཡང་ཡིད་ལ་མི་བྱེད་པར་སྤྲོས་བྲལ་ནམ་མཁའ་ལྟ་བུའི་ངང་སྐྱོང་བ་ནི་རྒྱལ་སྲས་བྱང་ཆུབ་སེམས་དཔའ་རྣམས་ཀྱིས་དོན་དམ་པའི་གནས་ལུགས་སྤྲོས་བྲལ་འཛིན་མེད་བསྒོམ་ཚུལ་གྱི་ལག་ལེན་ཡིན་ནོ།
    །
  102: དེ་ལྟར་ཡང་ཤེར་ཕྱིན་ལས། ཤེས་རབ་ཀྱི་ཕ་རོལ་ཏུ་ཕྱིན་པ་བསྒོམ་པ་འདི་ནི་ནམ་མཁའ་བསྒོམ་པ་ལྟ་བུའོ།
    །ཞེས་དང༌། བྱང་ཆུབ་སེམས་འགྲེལ་ལས། དམིགས་པ་དང་ནི་བྲལ་བའི་སེམས། །ནམ་མཁའི་མཚན་ཉིད་ལ་གནས་ཏེ།
    །ནམ་མཁའ་སྒོམ་པར་བྱེད་པ་འདི། །སྟོང་པ་ཉིད་ནི་བསྒོམ་པར་བཞེད། །ཅེས་སོགས་གསུངས་པ་ལྟར་དུ་དངོས་དང་དངོས་མེད་ཀྱི་ཆོས་ཐམས་ཅད་རིག་པ་
    ཐོསྤྲོས་བྲལ་ཟང་ཐལ་མཉམ་ཉིད་ཆེན་པོ་གཅིག་གི་རོལ་པར་ཤར་ནས་སྣང་སྟོང་གཉིས་སུ་མེད་པ་དང༌།
    དམིགས་པ་དང་གཏད་སོའི་ཡུལ་ལས་འདས་པ་ཉིད་མངོན་དུ་གྱུར་པ་ནི་ཞི་བ་དམ་པའི་ངང་དུ་མཉམ་པར་བཞག་པ་ཡིན་ཏེ།
    སྤྱོད་འཇུག་ལས། གང་ཚེ་དངོས་དང་དངོས་མེད་དག །བློ་ཡི་མདུན་ན་མི་གནས་པ། །དེ་ཚེ་རྣམ་པ་གཞན་མེད་པས།
    །དམིགས་པ་མེད་པར་རབ་ཏུ་ཞི། །ཞེས་དང༌། ཁ་རག་པས། གནས་ལུགས་ཅིར་ཡང་མ་གྲུབ་པས། །མཐའ་བཞི་ངང་གིས་བྲལ་བ་ལ།
    །ཤེས་པ་ཅིར་ཡང་མི་རྟོག་པས། །འཛིན་རྟོག་བྲལ་བར་གྱིས་ཤིག་ཨང་། །ཞེས་གསུངས་སོ། ། དེ་ལྟར་སྲིད་ཀྱི་ཆོས་ཐམས་ཅད་བདེན་མེད་རྨི་ལམ་སྒྱུ་མ་ལྟ་བུའི་དོན་ལ་
    གཞི་མེད་རྩ་བ་དང་བྲལ་བའི་རང་བྱུང་རིག་པའི་རང་གཤེས་ལ་བཞག་ཚེ་བསམ་བྱ་དང་བསམ་བྱེད་གཉེན་པོ་སོགས་ཀྱི་སྤྲོས་པ་ཐམས་ཅད་རང་སར་ཡལ་ཏེ།
    མི་རྟོག་མཉམ་ཉིད་སྐྱེ་བ་མེད་པའི་ངང་མངོན་དུ་གྱུར་པ་དེ་ཉིད་ནི། བཀའ་གདམས་པ་འཆད་ཀ་བས།
    ཆོས་རྣམས་རྨི་ལམ་ལྟ་བུར་བསམ། །མ་སྐྱེས་རིག་པའི་གཤིས་ལ་བཞག །
  103: གཉེན་།པོ་ཉིད་ཀྱང་རང་སར་གྲོལ། །ཅེས་གསུངས་པ་ལྟར་ཕྱིའི་ཡུལ་དང་ནང་གི་སེམས་གཉེན་པོའི་བློ་དང་བཅས་པ་སྟོང་ཉིད་དུ་གཏན་ལ་ཕབ་ནས་དེའི་ངང་ལ་མཉམ་པར་བཞག་པའི་སྒོ་ནས་དོན་དམ་བྱང་སེམས་སྒོམ་དགོས་ཞེས་རྒྱལ་སྲས་ཉིད་ཀྱིས།
    ཤེས་བྱའི་གནས་ལུགས་བློ་ལས་འདས་པའི་ཕྱིར། །ཡིན་མིན་ལ་སོགས་ཡིད་བྱེད་རྣམས་སྤངས་ནས།
    །སྤྲོས་མེད་ངང་ལ་རྩེ་གཅིག་གནས་པ་ནི། །དོན་དམ་བྱང་ཆུབ་སེམས་ཀྱི་མཉམ་བཞག་ཡིན། །ཞེས་གསུངས་པ་ལྟར་རོ།
    ། ༈ གཉིས་པ་ལ་ཆགས་ཡུལ་ལ་བདེན་ཞེན་སྤོང་བ་དང་། སྣང་ཡུལ་ལ་བདེན་ཞེན་སྤོང་བ་དང་གཉིས་ལས།དང་པོ་ནི།
    ཞེས་དེའང་ཡིད་དུ་འོང་བའི་ཡུལ་རང་གི་གཉེན་ཉེ་དུ་གྲོགས་དགའ་མཛའ་སོགས་ཡིད་དགའ་ཞིང་སེམས་ཆགས་པའི་གནས།
    གཟུགས་མཛེས་པ་དང༌། སྒྲ་སྙན་པ། བདེ་ཞིང་སྐྱིད་པའི་གནས་སོགས་དང་འཕྲད་པ་ན། དཔེར་ན་དབྱར་དུས་ཀྱི་འཇའ་ཚོན་མཛེས་ཤིང་ཁ་དོག་ལྔ་ལྡན་བཀྲ་བར་སྣང་ནའང༌།
    སྣང་ཙམ་མ་གཏོགས་དོན་ལ་བདེན་མེད་སྟོང་གཟུགས་ཀྱི་རང་བཞིན་ལས་མ་གྲུབ་པ་ཇི་ལྟ་བ་བཞིན་དུ།
    རང་གི་ཡིད་འོང་གི་གནས་ཉེ་དུ་དང་གྲོགས་དགའ་མཛའ་སོགས་ཡིད་ཆགས་པའི་གནས་རྣམས་མཛེས་པར་སྣང་བ་གང་ལའང་བདེན་པར་མེད་པ་སྒྱུ་མ་དང་རྨི་ལམ་གྱི་ཡུལ་སྣང་ཇི་བཞིན་དུ་བལྟ་ཞིང༌།
    འདི་ནི་ངའི་མཛའ་བའི་གཉེན་བཤེས་སོ། །འདི་ནི་ངའི་བརྩེ་།བའི་གྲོགས་པོའོ། །འདི་ནི་ང་གང་ལ་ཆགས་པའི་གནས་སོ་ཞེས་པ་ལྟ་བུའི་ཞེན་ཆགས་མི་བྱེད་པར་གང་ལ་ཆགས་ཞེན་གྱི་གཞི་དེ་ལ་འཁྲི་བ་ཆད་།
  104: ཀྱིས་བཅད་དེ། གཏན་དུ་སྤོང་བར་བྱེད་པ་ནི་རྒྱལ་སྲས་བྱང་ཆུབ་སེམས་དཔའ་རྣམས་ཀྱིས་ཆགས་ཡུལ་ལ་བདེན་ཞེན་འགོག་ཚུལ་གྱི་ལག་ལེན་ཡིན་ནོ།
    ། ༈ གཉིས་པ་སྡང་ཡུལ་ལ་བདེན་ཞེན་སྤོང་པ་ནི། ཞེས་དེའང་འདོད་པ་ཐོག་ཏུ་མི་ཁེལ་བ་དང༌།མི་འདོད་པ་ཐོག་ཏུ་བབས་པ་སོགས་ཡུལ་ཡིད་དུ་མི་འོང་བའི་སྡུག་བསྔལ་གྱི་སྣང་བ་སྣ་ཚོགས་དང་འཕྲད་པའི་ཚེ་དེ་ལ་བདེན་འཛིན་གྱིས་ཉེར་ལེན་མི་བྱེད་པར་བདེན་མེད་སྒྱུ་མ་ལྟ་བུར་བཟུང་ཞིང་།
    དཔེར་ན་རྨི་ལམ་གྱི་གནས་སྐབས་ན་བུ་ཤི་ནས་སྡུག་བསྔལ་མྱོང་བར་སྣང་བ་ལྟར། འཁྲུལ་སྣང་ལ་བདེན་པར་བཟུང་ནས་སེམས་ཨ་ཐང་ཆད་དེ་སྡུག་བསྔལ་བར་གྱུར་བ་ལས་གཞན་དུ་གང་ཡང་མེད་པ་དེའི་ཕྱིར་མི་མཐུན་པའི་རྐྱེན་ཡིད་དུ་མི་འོང་པ་གང་དང་འཕྲད་པའི་ཚེ་ནའང་།
    ད་ལྟ་བདག་ལ་འདི་ལྟར་འཁྲུལ་བར་སྣང་བ་ཙམ་ལས། དོན་ལ་ཡུལ་རང་ངོས་ནས་བདེན་པར་གྲུབ་པ་མེད་དོ་སྙམ་དུ་ལྟ་བ་ནི་རྒྱལ་སྲས་བྱང་ཆུབ་སེམས་དཔའ་རྣམས་ཀྱིས་སྡོང་ཡུལ་ལ་བདེན་ཞེན་སྤོང་ཚུལ་གྱི་ལག་ལེན་ཡིན་ནོ།
    ། སྤྱིར་ན་སྣོད་བཅུད་འཁོར་འདས་ཀྱི་སྣང་བ་འདི་དག་ཐམས་ཅད་རང་ཅག་འཁོར་བ་ཐོག་མེད་ནས་འཁྲུལ་སྣང་ཨ་འཐས་ཀྱི་དབང་དུ་གྱུར་ནས་བདེན་པར་བཟུང་སྟེ།
    བདེན་བདེན་དང་ཡོད་ཡོད་ལྟར་སྣང་བ་འདི་དག་དོན་ལ། དཔེར་ན་སྒྱུ་མ་མཁན་གྱིས་རྫས་སྔགས་སོགས་ལ་བརྟེན་ནས་རྟ་།དང་གླང་ཆེན་སོགས་སྣ་ཚོགས་སུ་འཕྲུལ་ནའང་དོན་ལ་ཡོད་མ་མྱོང་བ་དང་འདྲ་སྟེ།
    ཏིང་འཛིན་རྒྱལ་པོ་ལས། སྒྱུ་མ་བྱེད་པ་དག་གིས་གཟུགས་སྤྲུལ་ཏེ། །
  105: རྟ་དང་གླང་པོ་ཤིང་རྟ་སྣ་ཚོགས་བྱས། །དེ་ལ་ཇི་ལྟར་སྣང་བ་གང་ཡང་མེད། །ཆོས་རྣམས་ཐམས་ཅད་དེ་བཞིན་ཤེས་པར་གྱིས།
    །ཞེས་དང༌། སྤྱོད་འཇུག་ལས། རྨོངས་པས་བདེན་པར་གང་བྱས་འདི། །སྒྱུ་མ་ལས་ནི་ཁྱད་ཅི་ཡོད།
    །ཅེས་གསུངས་པས་སོ། ། དེ་ལྟར་ཆོས་ཐམས་ཅད་རང་སྣང་སྒྱུ་མ་དང་རྨི་ལམ་ལྟ་བུ་མ་གཏོགས་བདེན་པར་གྲུབ་པ་རྡུལ་ཙམ་ཡང་མེད་པ་དང་།
    དེ་བཞིན་དུ་སྐྱིད་སྡུག་དང་།ལེགས་ཉེས་བཟང་ངན་གྱི་སྣང་བ་ཐམས་ཅད་ཀྱང་སྒྱུ་མ་དང་རྨི་ལམ་ལྟ་བུ་ཡིན་ཏེ།
    དཔེར་ན་བུ་མོ་གཞོན་ནུ་མ་ཞིག་ལ་མདང་གི་རྨི་ལམ་དུ། བུ་ཕོ་མཚར་སྡུག་དང་ལྡན་པ་ཞིག་སྐྱེས་པ་རྨིས་ནས་ཤིན་ཏུ་དགའ་ཞིང་སྐྱིད་པའི་སྣང་བ་བྱུང་བ་དེ་དང་།
    ཡང་དེ་ཉིད་ཤི་བར་གྱུར་པས་སྡུག་བསྔལ་དྲག་པོས་ནོན་པར་རྨིས་པ་དེ་གཉིས་ཀའང་། དེ་རིང་རྨི་ལམ་སད་པའི་སྐབས་ན་ཡོད་མ་མྱོང་བ་དཔེར་ན་རི་བོང་གི་རྭ་དང་མཚུངས་པར་གྱུར་པ་དེ་བཞིན་དུ་གཟུགས་ནས་རྣམ་མཁྱེན་བར་གྱི་ཆོས་ཐམས་ཅད་མེད་སྣང་སྟོང་པ་ཉིད་ཀྱི་རང་གཟུགས་ཡིན་པར་ཐག་ཆོད་དགོས་ཏེ།
    མདོ་ཏིང་འཛིན་རྒྱལ་པོ་ལས། །ཇི་ལྟར་བུ་མོ་གཞོན་ནུའི་རྨི་ལམ་དུ། །བུ་ཕོ་བྱུང་ཞིང་ཤི་བ་དེ་མཐོང་ནས།
    །བྱུང་ནས་དགའ་ཞིང་ཤི་ནས་མི་དགའ་ལྟར། །ཆོས་རྣམས་ཐམས་ཅད་དེ་བཞིན་ཤེས་པར་གྱིས། །ཞེས་དང་།
    སྤྱོད་འཇུག་ལས། དཔེར་ན་རྨི་ལམ་བུ་ཤི་ལ། །དེ་མེད་སྙམ་པའི་རྣམ་རྟོག་ནི། །དེ་ཡོད་རྣམ་པར་རྟོག་པ་ཡི།
    །གེགས་ཡིན་དེ་ཡང་རྫུན་པ་ཡིན། །
  106: ཞེས་སོགས་གསུངས་པའི་ཕྱིར་རོ། ། དེས་ན་མཉམ་བཞག་ཆོས་ཐམས་ཅད་བདེན་མེད་ལ་ངེས་པ་འཁྲུངས་པའི་ལྟ་བ་དེ་གདེང་དང་ལྡན་ན།
    རྗེས་ཐོབ་ཀྱི་དུས་ནའང་སྣང་བ་ཐམས་ཅད་རྨ་ལམ་ལྟ་བུར་ངང་གིས་འཆར་ཐུབ། །མཉམ་བཞག་གི་རྟོགས་པ་དེ་ཤས་
    ཐོཆུང་ན། རྗེས་ཐོབ་སྐབས་སྣང་བ་རྨི་ལམ་ལྟ་བུ་ཡིན་པར་ཡང་ཡང་གོམས་པ་ཤུགས་དྲག་ཏུ་འགྲོ་དགོས།
    མདོར་ན་མཉམ་བཞག་གི་སྒོམ་པའི་རང་གདངས་སྐྱོང་བའི་སྐབས་ན། སྨྲ་བསམ་བརྗོད་པ་དང་བྲལ་བའི་ཆོས་ཉིད་མཉམ་པ་ཉིད་སྣང་སྟོང་གཉིས་མེད་ཀྱི་ངང་སྐྱོང་བ་དང༌།
    རྗེས་ཐོབ་ཀྱི་སྐབས་སུ་སྣང་བ་རྨི་ལམ་ལྟ་བུར་ཡང་ཡང་སྦྱངས་ན་ནམ་ཞིག་ཐབས་ཤེས་ཟུང་དུ་འཇུག་པའི་ལམ་ལ་ངེས་པ་རྙེད་འོང་སྟེ།
    རྗེ་ཐམས་ཅད་མཁྱེན་པ་བློ་བཟང་གྲགས་པས། མཉམ་བཞག་ནམ་མཁའ་ལྟ་བུའི་སྟོང་པ་དང་། །རྗེས་ཐོབ་སྒྱུ་མ་ལྟ་བུའི་སྟོང་པ་གཉིས།
    །བདེན་གཉིས་ཐབས་ཤེས་ཟུང་དུ་འཇུག་པའི་ལམ། །མྱུར་དུ་རྒྱུད་ལ་སྐྱེ་བར་བྱིན་གྱིས་རློབས།
    །ཞེས་གསུངས་པས་སོ། ། དེ་ལྟར་ཆོས་ཐམས་ཅད་སྒྱུ་མ་ལྟ་བུར་ཤེས་པ་དང་། ཁྱད་པར་དུ་ཆགས་སྡང་དང་དུག་ལྔའི་རྟོག་པ་ཤུགས་དྲག་གང་ཞིག་ཤར་ཡང་།
    རང་དུས་ནས་སྒྱུ་མ་ལྟ་བུའི་ལམ་ཁྱེར་འདི་གལ་ཆེ་སྟེ། ཇོ་བོས། གང་དུ་ཆགས་སྡང་ཡུལ་བྱུང་ཚེ།
    །སྒྱུ་མ་སྤྲུལ་བ་བཞིན་དུ་བལྟ། །ཞེས་དང་། པུ་ཏོ་བས། རྗེས་ཐོབ་ལ་རང་སེམས་འཁྲུལ་བའི་རྣམ་རྟོག་ལ་།ཇི་ལྟར་སྣང་བའི་ཆོས་ཐམས་ཅད་རྨི་ལམ་སྒྱུ་མ་ལྟ་བུའི་ཞེན་འཛིན་མེད་པ་སྒྱུ་མ་མཁན་པོ་ལྟར་སྤྱད་པར་བྱ།
  107: ཞེས་སོགས་གསུངས་པས་སོ། །དེས་ན་ཆོས་ཐམས་ཅད་རྨི་ལམ་དང་སྒྱུ་མ་ལྟ་བུར་སྣང་བ་མ་གཏོགས་དོན་ལ་གཞི་མེད་རྩ་བ་དང་བྲལ་བའི་གཉིས་མེད་སྟོང་པ་ཆེན་པོའི་རང་བཞིན་ཡིན་ནོ།
    །འོན་ཀྱང་སྟོང་པ་དེའང་ཇ་མེད་དང་ཆུ་མེད་མེ་ཤི་བ་དང་ཆུ་སྐམ་པ་ལྟ་བུའི་གཏན་མེད་པ་རི་རྭ་ལྟ་བུ་ཞིག་མ་ཡིན་པར་སྟོང་ནའང་སྣང་ཆ་
    བློམ་འགགས་པ་མེ་ལོང་གི་གཟུགས་བརྙན་ལྟ་བུའི་སྣང་སྟོང་གཉིས་མེད་ཀྱི་རང་བཞིན་ཡིན་ཏེ།
    ཁ་རག་པས། གནས་ལུགས་དོན་ལ་མ་གྲུབ་ཀྱང་། །རྨི་ལམ་དུས་ཀྱི་རྒྱུ་འབྲས་ལྟར། །འཁྲུལ་བའི་ལམ་འབྲས་མི་བསླུ་བས།
    །སྡིག་སྤོང་དགེ་ལ་འབོད་ཅིང་ཨང་། ། ཞེས་གསུངས་སོ། ། ༈ གསུམ་པ་དེ་དག་གི་བསླབ་བྱ་ལ།
    སྦྱིན་པ་ནས་ཤེས་རབ་ཀྱི་བར་དུ་ཕར་ཕྱིན་དྲུག་ལ་བསླབ་ཚུལ་ལས། དང་པོ་སྦྱིན་པའི་ཕར་ཕྱིན་ལ་བསླབ་།ཚུལ་ནི།
    ཞེས་དེའང་བྱང་ཆུབ་ཆེན་པོ་བླ་ན་མེད་པ་རྫོགས་པའི་སངས་རྒྱས་ཀྱི་གོ་འཕང་འཐོབ་པར་འདོད་པའི་
    བློགང་ཟག་རྣམས་ཀྱིས་ནི། སྐྱེས་རབས་ལས་ཇི་སྐད་བྱུང་བ་ལྟར་ཏེ། བདག་ཅག་གི་སྟོན་པས་རང་གི་ལུས་རིལ་བོ་དང་མགོ་དང་ཡན་ལག་སོགས་ཀྱང་བཏང་བ་ལྟ་བུ་དང་།
    རྒྱལ་བུ་དྲི་མེད་ཀུན་ལྡན་གྱིས་རང་གི་མིག་ཀྱང་གཞན་ལ་སྦྱིན་པ་ལྟ་བུའི་གཞན་དོན་དུ་འགྱུར་ན་ལུས་ཀྱང་གྲངས་མེད་།པ་གཏོང་དགོས་པ་ཡིན་ན།
    ནོར་དང་ལོངས་སྤྱོད་བུ་དང་ཆུང་མ་སོགས་ཕྱི་རོལ་ཀྱི་དངོས་པོ་རྣམས་གཞན་ལ་གཏོང་དགོས་པ་སྨོས་ཀྱང་ཅི་དགོས་སོ།
    ། དེ་ལྟ་ནའང་བྱང་སེམས་ལས་དང་པོ་པ་རྣམས་ཀྱིས་ནི།
  108: རང་གི་ལག་པ་གཡས་གཡོན་གཉིས་རང་དང་གཞན་དུ་མོས་ནས། རང་གི་སེར་སྣ་དང་འཛིན་ཆགས་གང་ལ་ཆེ་བའི་སྒྱུ་རྫས་དེ་ཉིད་གཞན་ལ་སྦྱིན་པར་བསམས་ནས་སྦྱོང་དགོས་པ་དང༌།
    ཐ་ན་ཁབ་སྐུད་དང་ནར་མའི་ཁ་ཟས་སོགས་ཕྲ་མོ་ནས་གཏོང་བ་ནས། རིམ་བཞིན་ནོར་རྫས་གཞན་ལའང་དེ་བཞིན་བསླབས་ཏེ་གོམས་པར་བྱས་ན་མཐར་གཏོང་བ་ཆེན་པོའང་བྱེད་ནུས་ཞེས་པུ་ཏོ་བས།
    ཁབ་སྐུད་སོགས་ཕྲ་མོ་ནས་གཏོང་བ་ལ་བསླབས་པས་གོམས་ནས། གཞུག་དངོས་པོ་ཅི་ལའང་མ་ཆགས་པར་གཏོང་ནུས་པ་འོང་སྟེ།
    ཞེས་གསུངས་སོ། ། དེས་ན་དང་པོ་ཆུང་ངུ་དང་ཉུང་ངུ་ནས་བསླབ་དགོས་ཞེས་རྗེ་མི་ལས། ལྟོ་ཁ་རུ་བྲུས་ནས་སྦྱིན་པར་ཐོངས།
    །ཞེས་དེའང་ཐོག་མར་སློང་བོ་རྣམས་ལ་སྤྲང་བོ་དང་འཁྱམ་པོ་དམན་པ་ཞེས་ཁྱད་གསོད་མི་བྱེད་པར་ཞེ་ས་དང་གུས་བཀུར་བྱས་ཏེ་བདག་གིས་བྱང་ཆུབ་ཆེན་པོ་བསྒྲུབ་པའི་རྒྱུ་སྦྱིན་པ་ཆོས་ཀྱི་ལམ་དུ་ཁྱེར་བའི་མཐུན་རྐྱེན་འདི་དག་གིས་བསྒྲུབས་པས་ན་བདག་ལ་བཀའ་དྲིན་ཆེའོ་སྙམ་ནས།སློང་མོ་པ་མཐོང་ཚེ་སེམས་དགའ་སྤྲོའི་ངང་ནས་བཞིན་གྱིས་འཛུམ་མདངས་སྟོན་ཞིང་།
    ངག་གིས་སྙན་པར་སྨྲས་ནས་རང་གི་སེམས་ཤུགས་དང་སྙིང་སྟོབས་ཀྱི་ཆེ་ཆུང་ལ་ལྟོས་ཏེ། རང་གི་ལུས་དང་ལོངས་སྤྱོད་ཅི་འབྱོར་སྦྱིན་པར་བྱེད་ཅིང༌།
    སྤྱད་དཀའ་བའི་གནས་ལུས་དང་སྲོག་ཀྱང་གཏོང་བ་ལ་།རིམ་པར་བསླབ་དགོས་ཏེ། ཤ་ར་པས། སློང་བ་མཐོང་ཚེ་དགའ་བས་བསྐྱེད་པའི་བཞིན།
    །འཛུམ་མདངས་གསལ་བས་ཅི་འདོད་ལོངས་སྤྱོད་དང༌། །རང་གི་ལུས་དང་སྲོག་དང་ཤ་ཁྲག་ཀྱང་། །
  109: རེ་བ་མེད་པའི་སེམས་ཀྱིས་གཏོང་བར་ཤོག །ཅེས་སོགས་གསུངས་པས་སོ། ། དེས་ན་བདག་འཁོར་བ་ན་འཁོར་བའི་ཚེ་ན་ལུས་ལ་གཅེས་སྤྲས་བྱས་ཏེ་མི་དགེ་བའི་ལས་སྣ་ཚོགས་བསགས་ཤིང༌།
    དེ་བཞིན་དུ་ལོངས་སྤྱོད་ལ་སེར་སྣ་དང༌ བློབརྐམ་ཆགས་ཀྱི་དབང་གིས་ངན་སོང་གསུམ་སོགས་སུ་སྐྱེས་ནས་སྡུག་བསྔལ་དཔག་ཏུ་མེད་པ་མྱོང་བ་དང་།
    དེ་དག་གི་སྐབས་ཀྱི་ལུས་དང་ལོངས་སྤྱོད་ཐམས་ཅད་རང་ལ་སྡུག་བསྔལ་སྐྱེད་བྱེད་མ་གཏོགས་དོན་མེད་པར་གྱུར།
    ད་རེས་ནི་ལུས་དང་ལོངས་སྤྱོད་ཐམས་ཅད་གཏོང་ནུས་ན་བདག་གིས་བྱང་ཆུབ་ཆེན་པོ་སྒྲུབ་བྱེད་ཀྱི་སྦྱིན་པའི་ཕ་རོལ་ཏུ་ཕྱིན་པ་ཡོངས་སུ་རྫོགས་བྱེད་དུ་གྱུར་པ་ཡིན་ཏེ།
    སྤྱོད་འཇུག་ལས། བདོག་པ་ཐམས་ཅད་འབྲས་བཅས་དེ། །སྐྱེ་བོ་ཀུན་ལ་གཏོང་སེམས་ཀྱིས། །སྦྱིན་པའི་ཕ་རོལ་ཕྱིན་གསུངས་ཏེ།
    །ཞེས་གསུངས་པས་སོ། ། དེ་བཞིན་དུ་རང་གི་ལོངས་སྤྱོད་ལ་ཆགས་ཞེན་གྱི་དབང་གིས་བསགས་སྲུང་འཚོ་རྫི་བྱས་ཏེ།
    དཀའ་བ་བརྒྱ་ཕྲག་ཁྱད་དུ་བསད་ནས་ཉིན་རྫི་དང་མཚན་ཁྱི་བྱས་ཏེ།ཇི་ལྟར་བསགས་ཀྱང་སྙིང་པོ་སྤུ་ཙམ་མེད་པ་སྟེ་དཔེར་ན།
    ལོངས་སྤྱོད་རྣམ་ཐོས་སྲས་ཀྱི་མཛོད་ལྟ་བུ་ཞིག་ཡོད་ཀྱང་འདི་ནི་མི་རྟག་པར་རི་གཟར་ངོས་ཀྱི་འབབ་ཆུ་དང་།
    རྨི་ལམ་གྱི་རྒྱལ་སྲིད། སྒྱུ་མའི་འཕྲུལ་འཁོར་དང་ཆུའི་ཁའི་ལྦུ་བ་ལྟ་བུ་ཞིག་ཡིན་ཞེས་སོ་སོར་ཐར་བའི་མདོ་ལས།
    ལོངས་སྤྱོད་རྟག་པ་ག་ལ་ཡོད། །ཅེས་དང་། རྒྱལ་སྲིད་དག་ལ་དགའ་བ་མེད། །ལྦུ་བ་དག་ལ་སྙིང་པོ་མེད།
    །ལོངས་སྤྱོད་དག་ནི་འབབ་ཆུ་བཞིན། །
  110: ཞེས་དང༌། ཇོ་བོས། ལོངས་སྤྱོད་གཡོ་བ་འདི་ལ་སྙིང་པོ་མེད་པས་སྦྱིན་པ་ཡོན་གྱིས་བརྒྱན་པ་ཐོངས།
    ཞེས་གསུངས་སོ། ། དེའི་ཕྱིར་ན་སྦྱིན་པའི་ཉམས་ལེན་ལ་སློབ་པའི་དུས་ན་ལན་དང་རྣམ་སྨིན་ལ་རེ་མི་རུང་སྟེ།
    དཔེར་ན་རང་གིས་གཞན་ལ་སྦྱིན་པ་བཏང་ན་རང་ལ་ཚེ་འདིར་ཟས་ནོར་ལ་སོགས་པ་ལན་ཞིག་འོང་དུ་རེ་བ་ལྟ་བུ་དང་།
    གཞན་ཡང་བདག་བྱང་ཆུབ་སེམས་དཔའ་རེད་ཅེས་གཞན་གྱིས་བདག་ལ་བསྟོད་པ་བྱས་ན་བདག་ལ་སྙན་གྲགས་རྒྱས་འོང་སྙམ་པའི་བསྟོད་གྲགས་ལ་རེ་བའི་ལན་དང་།
    ཡང་ཚེ་ཕྱི་མ་ལའང་དེའི་རྣམ་སྨིན་ལ་ལོངས་སྤྱོད་ཆེན་པོ་འབྱུང་བ་དོན་དུ་གཉེར་བ་སོགས་རང་དོན་ལ་མི་རེ་བའི་སྒོ་ནས་སྦྱིན་པ་གཏོང་དགོས་ཏེ།
    ཤ་ར་པས། ཚེ་འདིར་ལན་དང་ཕྱི་མར་རྣམ་སྨིན་ལ། །རེ་བ་མེད་པའི་སྦྱིན་པ་ཐུབ་པས་བསྔགས། །ཞེས་དང་།
    མདོ་སྡེ་རྒྱན་ལས། རེ་བ་མེད་པའི་སྦྱིན་པ་དང༌། །ཞེས་གསུངས་པས་སོ། ། དེས་ན་གཏོང་བའི་སེམས་དང་དེས་ཀུན་ནས་བསླངས་པའི་ལུས་ངག་གི་ལས་ནི་སྦྱིན་པའི་ངོ་བོ་ཡིན།
    སྦྱིན་པ་དེ་ལ་དབྱེ་ན་ཟང་ཟིང་གི་སྦྱིན་པ་དང༌། མི་འཇིགས་པ་སྐྱབས་ཀྱི་ བློསྦྱིན་པ། ཆོས་ཀྱི་སྦྱིན་པ་དང་གསུམ་ལས་དང་པོ་ནི།
    རང་ལ་བདོག་པའི་དངོས་པོ་རྒྱུ་རྫས་ལོངས་སྤྱོད་ཅི་ཡོད་ཐམས་ཅད་ཚུལ་བཞིན་དུ་གཏོང་བ་དེ་ཡིན་ལ།
    གཉིས་པ་ནི་མགོན་དང་སྐྱབས་མེད་པའི་སེམས་ཅན་ཉམ་ཆུང་བ་རྣམས་ལ་མགོན་སྐྱབས་བྱེད་པ་དང༌།
    མི་དང་མི་མ་ཡིན་པ་དང་།འབྱུང་བོ་སོགས་ཀྱི་འཇིགས་པ་ལས་སྐྱོབ་པ་དེ་ཡིན།
  111: གསུམ་པ་ནི་དམ་པ་གསུམ་གྱིས་རྩིས་ཟིན་པའི་སྒོ་ནས་གཞན་ལ་ཕྱིན་ཅི་མ་ལོག་པའི་ཆོས་ཡང་དག་པར་སྟོན་པ་དེ་ཡིན་ནོ།
    ། དེ་ལྟར་སྦྱིན་པ་རྣམ་གསུམ་པོ་དགེ་རྩ་དང་བཅས་པ་གཏོང་སེམས་ཁྱད་པར་ཅན་གྱིས་རྩིས་ཟིན་པས་སེམས་ཅན་གཞན་ལ་གཏོང་བར་བྱེད་པ་ནི་རྒྱལ་སྲས་བྱང་ཆུབ་སེམས་དཔའ་རྣམས་ཀྱིས་སྦྱིན་པའི་ཕར་ཕྱིན་ལ་སློབ་ཚུལ་གྱི་ལག་ལེན་ཡིན་ནོ།
    །འདིར་ བསྟན་སྦྱིན་པ་རྣམ་པ་གསུམ་ལས་ཟང་ཟིང་གི་སྦྱིན་པ་དེ་ནི། གཙོ་བོ་བྱང་ཆུབ་སེམས་དཔའ་ཁྱིམ་པའི་རྟེན་ཅན་ལ་དགོངས་ནས་མཛད་པ་ཡིན་གྱི།བྱང་སེམས་རབ་བྱུང་རྣམས་ཀྱིས་ནི་རྣམ་པ་ཀུན་ཏུ་རྒྱུ་རྫས་མང་པོ་འཛིན་མི་རུང་བ་དང་།
    ལོངས་སྤྱོད་གསོག་མི་རུང་ཞིང་རྒྱུ་རྫ་ས་ལ་ཆགས་མི་རུང་།གསུངས་ཏེ། ཇོ་བོས། སྦྱིན་པའི་མཆོག་མ་ཆགས་པ་ཡིན།
    ཞེས་དང་། དགོན་པ་བས། སྦྱིན་པའི་རྩ་བ་འཛིན་ཆགས་མེད་པ་ལ་ཐུག་ཅེས་གསུངས་སོ། ། དེས་ན་རབ་ཏུ་བྱུང་བ་རྣམས་ལ་སངས་རྒྱས་བཅོམ་ལྡན་འདས་ཀྱིས་འཚོ་བའི་ཡོ་བྱད་བཅུ་གསུམ་ཙམ་རེ་མ་གཏོགས་གནང་བ་མེད་པས་ན་ཅི་ཞིག་སྦྱིན་ཏེ།
    ཆོས་གོས་གསུམ་ནི་སྦྱིན་པར་མ་གནང་བའི་ཕྱིར་རོ། །གཞན་ཡང་ས་དང་པོར་སྦྱིན་པའི་ཕར་ཕྱིན་ལྷག་ཅིང་།
    ས་གཉིས་པར་ཚུལ་ཁྲིམས་ཀྱི་ཕར་ཕྱིན་ལྷག་པས་ན། སྦྱིན་པ་ལས་ཚུལ་ཁྲིམས་སྲུང་བ་གཙོ་ཆེ་བ་ཡིན་ནོ།
    །དེ་ལྟར་ན་རབ་བྱུང་གིས་གཞན་གྱི་རྒྱུ་ནོར་བསྡུས་ནས་མཆོད་སྦྱིན་བྱས་ན་མི་རུང་སྟེ། པུ་ཏོ་བས།
    རྣ་བ་བཅད་ནས་འཕོང་གི་ལྷན་པ་བྱེད་ཟེར་བ་ལྟར་འོ་སྐོལ་ཡང་ཚུལ་ཁྲིམས་ཀྱི་བླ་ཤ་བཅད་ནས་སྦྱིན་པ་མ་གཏོང་ཞེས་གསུངས་སོ།
    །
  112: དེས་ན་བྱང་སེམས་རབ་བྱུང་བ་རྣམས་ཀྱིས་ནི་འདོད་པ་ཆུང་ཞིང་ཆོག་ཤེས་པའི་སྒོ་ནས་རྣམ་པ་ཀུན་ཏུ་ལོངས་སྤྱོད་འཛིན་མི་རུང་སྟེ།
    ཤ་ར་པས། ངས་ཁྱོད་ལ་གཏོང་བའི་ཕན་ཡོན་མི་བརྗོད་ཀྱི། འཛིན་པའི་ཉེས་དམིགས་བརྗོད་ཅེས་གསུངས་སོ།
    ། འོན་ཀྱང་རབ་བྱུང་བས་ཀྱང་རང་རྒྱུད་ཀྱི་རྣམ་དཀར་གྱི་དགེ་བར་མི་གནོད་ཅིང་མ་འབད་རང་བྱུང་གི་ཚུལ་དུ་རྙེད་ན་འཚོ་བའི་ཡོ་བྱད་བཅུ་གསུམ་གྱི་ལྷག་མ་
    ཧཱུཾཅི་ཡོད་ཀྱང་སྦྱིན་པར་གཏོང་དགོས་ཏེ། ཤ་ར་ པས། རང་གི་དགེ་རྩ་མི་ཉམས་ཤིང་ཚེགས་མེད་དུ་རྙེད་ན་རབ་བྱུང་གིས་ཀྱང་ཟང་ཟིང་གཏོང་།དགོས།
    ཞེས་གསུངས་སོ། །དེ་ལྟར་སྦྱིན་པ་གཏོང་བའི་གནས་སྐབས་ཀུན་ཏུ་གཞན་དོན་དུ་བྱང་ཆུབ་ཀྱི་སེམས་བསྒོམ་པ་དང༌།
    སེམས་ཅན་ཐམས་ཅད་མཐའ་གཉིས་ལ་མི་གནས་པའི་བྱང་ཆུབ་ཆེན་པོའི་གོ་འཕང་ཐོབ་པའི་ཆེད་དུ་སྨོན་ལམ་འདེབས་པ་ནི་གཏོང་བ་ཐམས་ཅད་ཀྱི་རྩ་བ་ཡིན་པར་མ་ཟད་ཕར་ཕྱིན་གཞན་ལྔ་ལའང་དེས་རིགས་འགྲེའོ།
    ། ༈ གཉིས་པ་ཚུལ་ཁྲིམས་ཀྱི་ཕར་ཕྱིན་ལ་བསླབ་ཚུལ་ནི། ཞེས་དེའང་ཚུལ་ཁྲིམས་ཀྱི་ཕར་ཕྱིན་ཞེས་པ་ནི།
    སྤྱོད་འཇུག་ལས། སྤོང་བའི་སེམས་ནི་ཐོབ་པ་ལ། །ཚུལ་ཁྲིམས་ཕ་རོལ་ཕྱིན་ཅེས་བཤད། །ཅེས་པ་ལྟར་གཞན་གནོད་གཞི་བཅས་ལས་ཡིད་ཕྱིར་ཕྱོགས་པའི་སྤོང་སེམས་ཁྱད་པར་བ་དེ་ཚུལ་ཁྲིམས་ཀྱི་ངོ་བོ་ཡིན།
    །དེའང་བདག་གིས་དེ་རིང་ནས་བཟུང་སྟེ་ཇི་སྲིད་བྱང་ཆུབ་སྙིང་པོའི་གོ་འཕང་མ་ཐོབ་ཀྱི་བར་དུ་ཐ་ན་རྨི་ལམ་དུའང་གཞན་ལ་གནོད་པའི་ལས་ལུས་ངག་ཡིད་དང་བཅས་པས་མི་བྱེད་དོ་སྙམ་པའི་གནོད་པ་བྱེད་པ་དེ་གཏན་དུ་སྤོང་བར་བྱེད་པའི་བསམ་པ་ཞིག་ལ་འཇོག་དགོས།
  113: དེ་ལྟའི་ཚུལ་ཁྲིམས་དེ་ནི་རང་རྒྱུད་ལ་ཡོན་ཏན་མ་ལུས་པ་སྐྱེད་པའི་རྟེན་གཞི་ཡིན་ཏེ།
    དཔེར་ན་རྒྱུ་བའི་སེམས་ཅན་དང་། མི་རྒྱུ་བའི་རི་ལྗོངས་སོགས་ཀྱི་གཞི་རྟེན་ནི་ས་ཆེན་པོ་འདི་ཡིན་པ་བཞིན་དུ།
    འཇིག་རྟེན་ལས་འདས་མ་འདས་ཀྱི་ཡོན་ཏན་ཐམས་ཅད་ཀྱི་གཞི་དང་རྟེན་ནི་ལྷག་པའི་བསླབ་པ་ཚུལ་ཁྲིམས་ཀྱི་བསླབ་པ་རིན་པོ་ཆེ་འདི་ཉིད་ཡིན་པའི་ཕྱིར་ཏེ།
    བཤེས་སྤྲིངས་ལས། ཁྲིམས་ནི་རྒྱུ་དང་མི་རྒྱུའི་ས་བཞིན་དུ། །ཡོན་ཏན་ཀུན་གྱི་གཞི་རྟེན་ལེགས་པར་གསུངས།
    །ཞེས་དང༌། ཇོ་བོས། ཡོན་ཏན་མ་ལུས་འབྱུང་བའི་གཞི། །སྤང་བླང་དོན་གཉེར་ཚུལ་ཁྲིམས་སྲུངས།
    །ཞེས་གསུངས་པས་སོ། ། དེས་ན་ཚུལ་ཁྲིམས་ཀྱི་བསླབ་པ་རིན་པོ་ཆེ་འདི་ཉིད་རང་རྒྱུད་ལ་མི་ལྡན་ན་ནི་ཡོན་ཏན་དང་དངོས་གྲུབ་ཐམས་ཅད་རང་རྒྱུད་ལ་མི་འབྱུང་བ་དང་།
    དེ་ཉིད་དང་ལྡན་ན་ནི་ཡོན་ཏན་ཐམས་ཅད་རང་རྒྱུད་ལ་བསྒྲུབ་སླ་ཞིང་རང་བཞིན་གྱིས་འཕེལ་བར་འགྱུར་བ་ཡིན་ཞེས་པུ་ཏོ་
    ཧཱུཾབས། ཡོན་ཏན་ཐམས་ཅད་ཀྱི་གཞི་མ་སྡོམ་པའི་ཚུལ་ཁྲིམས་དང་དམ་ཚིག་དག་པ་ཡིན་པས་དེ་དག་མི་ལྡན་ཞིང་མ་དག་ན་ཡོན་ཏན་དང་དངོས་གྲུབ་ཐམས་ཅད་ཀྱི་བར་ཆད་དུ་འགྲོ་ཞེས་གསུངས།
    དེས་ན་ཁས་བླངས་པའི་ཚུལ་ཁྲིམས་རྣམ་པར་དག་པ་ཞིག་རང་རྒྱུད་ལ་བསྲུང་བ་མེད་པར་ནི་རང་དོན་དུ་མཐོ་རིས་ཙམ་ཡང་མི་འགྲུབ་པར་ངན་འགྲོར་འགྲོ་དགོས་པ་ཡིན་ན།
    གཞན་དོན་དུ་རྫོགས་པའི་བྱང་ཆུབ་རིན་པོ་ཆེ་བསྒྲུབ་པར་འདོད་པུ་ནི་ཤེས་ལྡན་གཞན་དག་དགོད་བྲོ་བའི་གནས་སམ་གད་མོའི་གནས་སུ་གྱུར་པ་ཡིན་ཏེ།
  114: ཚུལ་ཁྲིམས་ངན་པས་ནི་རང་གི་དོན་ཡང་བྱ་བར་མི་ནུས་ན། གཞན་དོན་ལྟ་ཅི་སྨོས། ཚུལ་ཁྲིམས་ངན་པའི་རྣམ་པར་སྨིན་པ་ནི་སེམས་ཅན་དམྱལ་བའམ་བྱོལ་སོང་གི་སྐྱེ་གནས་སམ་གཤིན་
    རྗེའི་ ཁཾའཇིག་རྟེན་ཡིན་ཏེ་ཞེས་གསུངས་པ་དང༌། གཞན་ཡང་ཕར་ཕྱིན་བསྡུས་པ་ལས། ཚུལ་ཁྲིམས་ཉམས་པས་རང་དོན་མི་ནུས་ན།
    །གཞན་དོན་ཚུལ་ ལ་མཐུ་ཡོད་ག་ལ་འོང༌། །ཞེས་གསུངས་པ་ལྟར་དུ་ཚུལ་ཁྲིམས་མ་བསྲུངས་ན་ནི་རང་དོན་དུ་སྐྱེ་བ་ཕྱི་མར་མཐོ་རིས་ལྷ་མིའི་གོ་འཕང་ཙམ་ཡང་མི་འཐོབ་སྟེ།
    རྒྱན་ལས། ཡང་སྲིད་མི་འདོད་ཚུལ་ཁྲིམས་དང༌། །ཞེས་དང༌། ཇི་སྐད་དུ། སྐྱེས་བུ་ཚུལ་ཁྲིམས་རྐང་བ་ཆག་གྱུར་ན།
    །སྦྱིན་པའི་ལོངས་སྤྱོད་ལྡན་ཡང་ངན་འགྲོར་ལྟུང༌། །ཞེས་དང་། ཁ་རག་པས། དལ་འབྱོར་མི་ལུས་ཐོབ་པའི་རྒྱུ།
    །ཚུལ་ཁྲིམས་བསླབ་པ་རིན་པོ་ཆེ། །རང་གི་རྒྱུད་ལ་ཐུབ་ཚོད་ཀྱིས། །དྲི་མེད་གཙང་མ་སྲུངས་ཤིག་ཨང་།
    །ཞེས་སོགས་གསུངས་པས་སོ། །དེ་ལྟར་རྒྱུ་དགེ་བ་མ་བསྒྲུབས་ན་འབྲས་བུ་བདེ་སྐྱིད་མི་འབྱུང་བ་བཞིན་དུ།
    རྒྱུ་ཚུལ་ཁྲིམས་གཙང་མ་མ་བསྲུངས་ན་འབྲས་བུ་མི་ལུས་ཙམ་ཡང་ཐོབ་དཀའ་བ་ཡིན་པས། ལུས་ངག་ཡིད་གསུམ་གྱིས་སྟོབས་ཤུགས་གཅིག་ཏུ་བསྡུས་ཏེ།
    ལྷག་པའི་བསླབ་པ་ཚུལ་ཁྲིམས་ཀྱི་བསླབ་པ་རིན་པོ་ཆེ་འདི་ཉིད་སྲུང་བའི་ཐབས་ལ་འབད་དགོས་ཏེ།
    ཁམས་ལུང་པས། མུ་གེ་བྱུང་ཙ་ན་ཐམས་ཅད་ཀྱི་སྟེང་དུ་འོང་དེ་བཞིན་དུ་ཐམས་ཅད་ཚུལ་ཁྲིམས་ཀྱི་སྟེང་དུ་ཀོར་ཀོར་འོང་བས་འདི་ལ་འབུངས་ཤིག
    ཚུལ་ཁྲིམས་དག་པའང་ལས་འབྲས་མ་བསམས་པར་མི་འོང་བས་དེས་ན་འདི་བསམ་པ་མན་ངག་ཡིན།
  115: ཞེས་གསུངས་སོ། ། རྒྱུ་མཚན་དེའི་ཕྱིར་ན་སྲིད་པ་ཆགས་ནས་རང་ཉིད་ཚེ་ཕྱི་མར་མངོན་མཐོ་ལྷ་མིའི་གོ་འཕང་དོན་དུ་གཉེར་བའི་འདུན་པ་ཅུང་ཟད་ཙམ་ཡང་འདྲེས་པ་མེད་པར་གཞན་དོན་དུ་རྫོགས་བྱང་གི་གོ་འཕང་བསྒྲུབ་པའི་ཆེད་དུ་དམིགས་པའི་བློ་དེས་ཚུལ་ཁྲིམས་རྣམ་པ་གསུམ་ལེགས་པར་བསྲུང་བུ་ནི་རྒྱལ་སྲས་བྱང་ཆུབ་སེམས་དཔའ་རྣམས་ཀྱིས་ཚུལ་ཁྲིམས་ཀྱི་ཕར་ཕྱིན་ལ་བསླབ་ཚུལ་གྱི་ལག་ལེན་ཡིན་ནོ།
    །དེའང་ཚུལ་ཁྲིམས་དེ་ལ་དབྱེ་ན་ཉེས་སྤྱོད་སྡོམ་པའི་ཚུལ་ཁྲིམས་དང༌། དགེ་བའི་ཆོས་སྡུད་ཀྱི་ཚུལ་ཁྲིམས།
    སེམས་ཅན་དོན་བྱེད་ཀྱི་ཚུལ་ཁྲིམས་དང་གསུམ་ལས། དང་པོ་ནི་རང་གི་སྒོ་གསུམ་གྱིས་གཞན་གནོད་གཞི་བཅས་ཀྱི་མི་དགེ་བ་དང་ཉེས་པའི་ཚོགས་ཐམས་ཅད་སྤོང་བའི་སྡོམ་པ་རང་རྒྱུད་ལ་ལེན་པ་དེའོ།
    ། གཉིས་པ་ནི་དེའི་སྟེང་དུ་ཕ་རོལ་ཏུ་ཕྱིན་པ་དྲུག་སོགས་དགེ་བའི་ཆོས་གཞན་ཕན་གཞི་དང་བཅས་པ་ཐམས་ཅད་རང་རྒྱུད་ལ་མ་སྐྱེས་པ་སྐྱེད་ཅིང༌།
    སྐྱེས་པ་ རྣམས་གོང་ནས་གོང་དུ་སྤེལ་བ་དེའོ། །གསུམ་པ་ནི་ཐེག་ཆེན་སེམས་བསྐྱེད་ལ་བརྟེན་ནས་རང་གི་སྒོ་གསུམ་གྱི་ནུས་ཤུགས་གཅིག་ཏུ་བསྒྲིལ་ཏེ།
    །མ་རྒན་མཁའ་ཁྱབ་ཀྱི་སེམས་ཅན་ཐམས་ཅད་ཀྱི་དོན་དུ་བསྡུ་དངོས་བཞིའི་སྦྱོར་བ་དངོས་སུ་རྩོམ་པ་དེའོ།
    ། ༈ གསུམ་པ་བཟོད་པ་ལ་བསླབ་པ་ནི། ཞེས་དེའང་བཟོད་པ་ཞེས་པ་དེ་གང་ཡིན་ཞེ་ན། རིན་ཆེན་ཕྲེང་བ་ལས།
    བཟོད་པ་ཁྲོ་བ་སྤངས་པའོ། །ཞེས་གསུངས་པས་ན། དགྲ་ལ་སོགས་པའི་རང་ལ་ཚུར་གནོད་པ་ཅི་བྱས་ཀྱང་ཕར་ལ་གནོད་ལན་མི་བྱེད་པར་དེ་ལ་བཟོད་པར་སྒོམ་པ་སྟེ།
  116: མི་འདིས་ནི་བདག་ལ་དམ་ཆོས་བྱང་ཆུབ་བསྒྲུབ་པའི་གྲོགས་དང་བཟོད་པའི་དཀའ་ཐུབ་སྐྱེད་པའི་རྟེན་མཛད་པས་བདག་ལ་བཀའ་དྲིན་ཆེའོ་སྙམ་དུ་རྐྱེན་ངན་ལམ་དུ་སློང་དགོས་ཏེ།
    ཇི་སྐད་དུ། དགྲ་བོ་མེད་ན་བཟོད་པ་སུ་ལ་བསྒོམ་ཞེས་གསུངས་པ་ལྟར་བཟོད་པ་མ་བསྒོམས་ན་ཕ་རོལ་ཏུ་ཕྱིན་པ་དྲུག་གི་ཉམས་ལེན་ལ་བསླབ་ཚུལ་མེད་པའི་དོན་ཤེས་དགོས།
    དེ་ལྟར་བཟོད་པའི་ཕར་ཕྱིན་གྱི་ངོ་བོ་ལ། དབྱེ་ན་གནོད་བྱེད་ལ་ཅི་མི་སྙམ་པ་དང༌། སྡུག་བསྔལ་བྱུང་བ་དང་དུ་ལེན་པ་དང་།
    ཆོས་ལ་ངེས་ཤེས་དང་དཀའ་ཐུབ་ཀྱི་བཟོད་པ་སོགས་རྒྱས་པར་གཞན་ནས་ཤེས་དགོས། དེ་ལྟར་སྔར་བཤད་པའི་རྐྱེན་ངན་ལམ་དུ་ཁྱེར་ཚུལ་ཐམས་ཅད་ཀྱང་བཟོད་པའི་ཉམས་ལེན་འདིར་མ་འདུས་པ་གཅིག་ཀྱང་མེད་ལ།ཟག་བཅས་ཀྱི་དགེ་རྩ་གཅིག་ལ་བཟོད་པ་བསྒོམ་པ་འདི་ལས་ཁྱད་པར་དུ་འཕགས་པ་མེད་དེ།
    ཞི་བ་ལྷས། ཞེ་སྡང་ལྟ་བུའི་སྡིག་པ་མེད། །བཟོད་པ་ལྟ་བུའི་དཀའ་ཐུབ་མེད། །དེ་བས་བཟོད་ལ་ནན་ཏན་དུ།
    །སྣ་ཚོགས་ཚུལ་གྱིས་བསྒོམ་པར་བྱ། །ཞེས་གསུངས་པའི་ཕྱིར་ན་བཟོད་པ་བསྒོམ་ན་ཚེ་འདི་ཕྱི་ཀུན་ཏུ་བདེ་ཞིང་
    སྐྱིད་པ་འོང་བ་དང༌། མཐར་ཐུག་བྱང་ཆུབ་ཆེན་པོའི་གོ་འཕང་ཐོབ་པ་ཉིད་ཡིན་ཏེ། སྤྱོད་འཇུག་ལས།
    གང་ཞིག་བསྒྲིམས་ཏེ་ཁྲོ་འཇོམས་པ། །དེ་ནི་འདི་དང་གཞན་དུ་བདེ། །ཞེས་གསུངས་པ་དང༌། ཁྱད་པར་དུ་དེང་སང་སྙིགས་མ་ལྔ་བདོ་བའི་སྐབས་དང་ཉོན་མོངས་པའི་སྙིགས་མ་ལྷག་པར་བཙན་པས་ན།
    རང་ཅག་གི་རྒྱུད་ལ་ཉོན་མོངས་པ་དུག་ལྔ་ཤིན་ཏུ་དབང་ཆེ་ཞིང་ཤུགས་དྲག་པ་ཡིན་ལ།
  117: དེ་ལས་ ཟླཀྱང་ཞེ་སྡང་ལྟ་བུའི་སྡིག་པ་མེད་ཅེས་ཇོ་བོ་བཀའ་གདམས་པ་རྣམས་ཀྱིས། འདོད་ཆགས་ཀྱི་ལས་བརྒྱ་བས།
    ཞེ་སྡང་གི་ལས་གཅིག་གི་ཉེས་པའི་ཆེ་བར་གསུངས་པས་སོ། །དེས་ན་ཇོ་བོ་རྗེས། སྙིགས་མའི་དུས་ན་ཞེ་སྡང་བདོ་བས་ཁྲོ་མེད་བཟོད་པའི་གོ་ཆ་གྱོན།
    ཞེས་གསུངས་སོ། ། དེ་ལྟར་དཀའ་ཐུབ་ཐམས་ཅད་ཀྱི་མཆོག་བཟོད་པ་བསྒོམ་པའི་དཀའ་ཐུབ་ལ་བརྟེན་ནས་དགེ་བའི་ལོངས་སྤྱོད་རྒྱ་ཆེན་པོ་ལ་སྤྱོད་པར་འདོད་པའི་རྒྱལ་བའི་སྲས་པོ་བྱང་ཆུབ་སེམས་དཔའ་རྣམས་ལ་སྡུག་བསྔལ་སྣ་ཚོགས་འབྱུང་བ་དང༌།
    ཁྱད་པར་དུ་དགྲ་ལ་སོགས་པས་བརྡུང་བཅོམ་འཕྲོག་རྩོད་བསད་བཅད་ལ་སོགས་པའི་གནོད་པར་བྱེད་པ་གང་བྱུང་ཐམས་ཅད་ནི།
    དཔེར་ན་རྙེད་དཀའ་བའི་ཡིད་བཞིན་གྱི་ནོར་བུ་རིན་ཐང་ཆེན་པོའི་གཏེར་ཟད་མི་ཤེས་པ་ཞིག་དཀའ་ཚེགས་མི་དགོས་པར་ཁྱིམ་ནས་རྡོལ་བ་དང་ཆོས་མཚུངས་ཏེ།
    སྤྱོད་འཇུག་ལས། འདི་ལྟར་ཕར་གནོད་མ་བྱས་ན། །འགའ་ཡང་གནོད་པ་མི་བྱེད་ལ། །དེ་བས་ངལ་བས་མ་བསྒྲུབས་པས།
    །ཁྱིམ་དུ་གཏེར་ནི་བྱུང་བ་ལྟར། །ཞེས་གསུངས་པ་ལྟར་རྒྱལ་སྲས་བྱང་ཆུབ་སེམས་དཔའ་རྣམས་ཀྱིས་ཕར་སེམས་ཅན་ལ་གནོད་པ་མི་བྱེད་ལ།
    དེ་མ་བྱས་ན་ཚུར་ལ་གནོད་པ་བྱེད་མཁན་བཙལ་ཀྱང་རྙེད་དཀའ་ལ། དེ་ལྟ་ན་བཟོད་པ་བསྒོམ་པའི་རྟེན་ཡང་རྙེད་དཀའོ།
    །དེས་ན་ཕར་ལ་གནོད་པ་མ་བྱས་ཀྱང་ཚུར་ལ་གནོད་པ་བྱེད་མཁན་གྱི་མི་ཞིག་རྙེད་ན་དེ་ནི་བྱང་ཆུབ་བསྒྲུབ་པའི་གྲོགས་དང་བཟོད་པ་བསྒོམ་པའི་རྟེན།
    བརྩོན་འགྲུས་ཀྱི་ལྕགས། དགེ་བའི་བསྐུལ་མ།
  118: སྡིག་པའི་ཕྱགས་མ་ཡིན་པར་ཤེས་ནས། རྨིངལ་བས་མ་བསྒྲུབས་པར་ཡང་ཁྱིམ་དུ་རིན་པོ་ཆེའི་གཏེར་རྡོལ་བ་དང་འདྲའོ།
    ། དེའི་ཕྱིར་གནོད་པ་བྱེད་པ་ཀུན་ལ་ཞེ་འགྲས་པའམ་ཁོང་ཁྲོ་བའི་བསམ་པ་ཅུང་ཟད་ཙམ་ཡང་མེད་པའི་སྒོ་ནས་བཟོད་པ་རྣམ་པ་གསུམ་སྒོམ་པར་བྱེད་པ་ནི་རྒྱལ་སྲས་བྱང་ཆུབ་སེམསཾ་དཔོའ་རྣམས་ཀྱིས་བཟོད་པའི་ཕར་ཕྱིན་ལ་བསླབ་ཚུལ་གྱི་ལག་ལེན་ཡིན་ནོ།
    །དེ་ལྟར་བཟོད་པ་བསྒོམ་པ་དེ་ལའང་གནོད་བྱེད་ལ་ཅི་མི་སྙམ་པའི་བཟོད་པ་དང༌། །སྡུག་བསྔལ་དང་ལེན་གྱི་བཟོད་པ།
    ཆོས་ཕྱིརཾ་དཀཾའ་སྤྱད་ཀྱི་བཟོད་པ་དང་གསུམ་ལས་དང་པོ་ནི། གནོད་པ་བྱེད་པ་ལ་སེམས་མི་འཁྲུགས་པར་ཅི་མི་སྙམ་པ་དེའོ།
    །གཉིས་པ་ནི་སྡུག་བསྔལ་བྱུང་བ་ན་དེས་མི་འཁྲུགས་ཤིང་མི་ཞུམ་པར་དང་དུ་ལེན་ཤེས་པ་དེའོ།
    །གསུམ་པ་ནི་ཆོས་ཀྱི་དོན་དུ་སྲོག་གཏོང་དགོས་ཀྱང་ནུས་པ་དེའོ། །དེའང་ཚུར་ལ་གནོད་པ་ཇི་ལྟར་བྱས་ཀྱང་བཟང་ངན་བར་མ་གསུམ་མགོ་ཐོག་ཏུ་བཀུར་ཏེ།
    དམན་པའི་ས་བཟུང་ནས་རྟག་ཏུ་གནས་ན་དེ་ནི་བཟོད་པའི་མཆོག་ཡིན་ཏེ། ཇོ་བོ་རྗེས། བཟོད་པའི་མཆོག་དམན་ས་ཟིན་པ་དེ་ཡིན།
    ཞེས་དང༌། དགོན་པ་བས་ཀྱང་། བཟོད་པའི་རྩ་བ་དམན་ཆ་འཛིན་པ་ཡིན། ཞེས་གསུངས་པས་སོ། ། དེ་ལས་གཞན་དུ་བཟོད་པར་མ་བྱས་པར་ཁོང་ཁྲོ་ན་དེའི་ཉེས་པ་ནི།བྱང་ཆུབ་སེམས་དཔའི་སྡེ་སྣོད་ལས།
    ཁོང་ཁྲོ་བ་ཞེས་བྱ་བས་ནི་བསྐལ་བ་བརྒྱ་སྟོང་དུ་བསགས་པའི་དགེ་བའི་རྩ་བ་འཇོམས་པའོ། །ཞེས་དང་།སྤྱོད་འཇུག་ལས།
  119: བསྐལ་བ་སྟོང་དུ་བསགས་པ་ཡི། །སྦྱིན་དང་བདེ་གཤེགས་མཆོད་ལ་སོགས། །ལེགས་སྤྱད་གང་ཡིན་དེ་ཀུན་ཀྱང་།
    །ཁོང་ཁྲོ་ རྒྱུགཅིག་གིས་འཇོམས་པར་བྱེད། །ཅེས་གསུངས་པ་ལྟར་དང་། ཚེ་འདི་ལ་མཐོང་ཆོས་ཀྱི་ཉེས་པའང་སྤྱོད་འཇུག་ལས།
    ཞེ་སྡང་ཟུག་རྔུའི་སེམས་འཆང་ན། །ཡིད་ནི་ཞི་བ་ཉམས་མི་མྱོང་། །ཞེས་གསུངས་པ་ལྟར་ཞེ་སྡང་ཅན་གྱི་སེམས་ནི་ཚེ་འདི་ལའང་དུས་རྟག་ཏུ་མ་ཞི་བ་དང་།
    མ་དུལ་བ། །འཁྲུགས་པ། ཡིད་མི་བདེ་བ། གཟེར་རྒྱུར་རེ་བ། ཟུག་རྔུ་མི་བཟོད་པ་སོགས་རང་གི་སེམས་ལ་བསྐྱེད་པས་ན།
    འཇིག་རྟེན་པའི་ཁ་སྐད་ལའང་ཞེ་སྡང་ཅན་ལ་བདེ་དུས་མེད། ཅེས་དང་། བཟེ་རེ་ཅན་ལ་གནོད་པ་མང་ཟེར་བ་ལྟར་རོ།
    ། གཞན་ཡང་འབྲོམ་སྟོན་པས་ཇོ་བོ་ལ་ཞུས་པ།གནོད་པ་སྐྱེལ་ན་ཅི་ཞིག་བྱེད་ཅེས་ཞུས་པས། ཇོ་བོས།
    ལན་དུ་ཁྲོ་གཏུམ་བཟློག་མ་བྱེད། གསུངས། ཡང་འབྲོམ་སྟོན་པས། གསོད་པ་བྱུང་ན་ཅི་ཞིག་བྱ།
    ཇོ་བོས། སྲོག་ལན་ཡིན་པར་ཤེས་པར་བྱ། ཞེས་གསུངས། གཞན་ཡང་དགྲས་ལོག་བསྒྲུབ་བྱས་པ་ལ་མི་བཟོད་པར་ཕར་གནོད་ལན་བྱས་ན།
    རང་ལ་ཚེ་འདི་ཕྱི་ཀུན་ཏུ་གནོད་པ་ལས་བདེ་བ་མེད་དེ། ཚེ་འདིར་ཡང་གནོད་ལན་དུ་སླར་ཡང་གནོད་པ་འོང་ནས་དགྲ་ཇེ་མང་དུ་འགྲོ་ཞིང་།
    ཚེ་ཕྱི་མར་ཡང་ངན་འགྲོ་ལོག་པར་ལྟུང་བའི་གནས་རྣམས་སུ་སྐྱེ་དགོས་པས་ན། རང་གིས་ཆོས་མགོ་མ་ཐོན་པ་ཡིན་ཞེས་དགོན་པ་བས།
    །བཟོད་པ་མེད་ན་གནོད་པ་བྱེད་པ་ལ་ལན་བྱེད་དུ་འགྲོ དེ་བྱས་ཙ་ན་གནོད་པ་ལས་ལོག་པ་མེད།
  120: དེ་ཙ་ན་ཕན་འདོགས་པ་མེད། དེས་ན་ཆོས་མགོ་ཐོན་པ་ལ་བཟོད་པ་དགོས་གསུངས་སོ། ། དེའི་ཕྱིར་ན་རང་ལ་དགྲས་ལོག་བསྒྲུབ་སོགས་ཀྱི་གནོད་པ་བྱས་པ་ལ་ཁོང་ཁྲོ་ན་ནི་རང་ཉིད་བྱང་ཆུབ་སེམས་དཔའི་ལམ་ལ་ཞུགས་པའི་གང་ཟག་ཞིག་ཡིན་ཚེ་རང་རྒྱུད་ཀྱི་བྱང་སྡོམ་སོགས་ཀྱི་བསྟན་པ་རྩ་བ་ནས་ཞིག་སྟེ་ཉམས་པ་ཡིན་ཞེས་པུ་ཏོ་བས།
    གནོད་པ་བག་ཙམ་བྱུང་ན་བཟོད་པ་མི་བསྒོམ་པར་འདིས་བསྟན་པ་རྩ་བ་ནས་བཤིག་པ་ཡིན། ཕྱིའི་བསྟན་པ་འོ་ཅག་ལ་མེད།
    ནང་གི་སྡོམ་པ་མ་ཤོར་ན་སྒོས་ནུས་ཡིན་གསུངས་སོ། །དེས་ན་རང་རྒྱུད་ཀྱི་སྔར་བསགས་དགེ་བའི་རྩ་བ་བྱང་ཆུབ་སེམས་
    ཀྱིས་མ་ཟིན་པ་རྣམས་འཇོམས་བྱེད་གཅིག་ལ་ཞེ་སྡང་ལས་ཐུ་བ་མེད་པས་ན། ཞེ་སྡང་ཡོན་ཏན་དུ་མི་བལྟ་བར་སྐྱོན་དུ་ངོས་བཟུང་ནས་འབུར་འཇོམས་བྱེད་དགོས་ཏེ།
    །ཁ་རག་པས། དགེ་རྩ་རྩད་ནས་འཇོམས་པར་བྱེད་པ་ཞེ་སྡང་ཡིན་པས་ཞེ་སྡང་སྐྱོན་དུ་མི་བལྟ་ན་གོལ་བ་ཡིན།
    ཞེས་གསུངས་པས་སོ། ། དེ་ལྟར་ རྒྱུརང་རྒྱུད་ཀྱི་ཉོན་མོངས་པ་ཞེ་སྡང་གི་དགྲ་འདིས་ནི་བདག་འཁོར་བ་ཐོག་མེད་ནས་བཟུང་ཐར་བའི་གོ་འཕང་ཐོབ་ཏུ་མ་བཅུག་པ་དང་།
    ད་ལྟའང་འདི་ལ་རྒོལ་ལན་མ་སྤྲད་ན། ཕྱིན་ཆད་ཀྱང་འཁོར་བ་མཐའ་མེད་ཀྱི་བར་དུ་འཁོར་བ་དང་ངན་སོང་གི་གནས་ནས་བདག་ཐར་དུ་མི་བཏུབ་པས་ན།
    །ད་ལྟ་བྱང་ཆུབ་ཀྱི་སེམས་དང་བཟོད་པའི་དམག་དཔུང་བསྡུས་ཏེ། འདི་ཉིད་ཚར་གཅོད་པ་ནི་གལ་ཆེ་སྟེ།
    རྒྱལ་སྲས་དངུལ་ཆུ་ཐོགས་མེད་ཉིད་ཀྱི་ཞལ་ནས།
  121: ཁོང་ཁྲོའི་དགྲ་ཡིས་འདི་ཕྱིའི་དཔལ་འཕྲོག་པས། །བཟོད་པའི་དམག་དཔུང་ཆེན་པོ་ཤིན་ཏུ་གཅེས།
    །ཞེས་དང༌། རང་རྒྱུད་གྱོང་པོ་ཐུལ་ན་དཔའ་བོའི་མཐར་ཐུག་ཡིན། །ཁོང་ཁྲོའི་དགྲ་བོ་ཐུལ་ན་རྒྱལ་བའི་མཐར་ཐུག་ཡིན།
    །ཞེས་སོགས་གསུངས་པས་སོ། ། ༈ བཞི་བ་བརྩོན་ ཟླའགྲུས་ལ་བསླབ་པ་ནི། ཞེས་དེའང་བརྩོན་འགྲུས་ཞེས་པ་དེ་གང་ལ་ཟེར་ན།
    དམིགས་པ་དཀར་པོའི་ཆོས་ལ་དམིགས་ནས་རྣམ་པ་དེ་ལ་མངོན་པར་སྤྲོ་བ་དེ་ཉིད་བརྩོན་འགྲུས་ཀྱི་ངོ་བོ་ཡིན་ཞེས་རིན་ཆེན་ཕྲེང་བ་ལས།
    བརྩོན་འགྲུས་དགེ་ལ་སྤྲོ་བ་ཉིད། །ཅེས་དང༌། སྤྱོད་འཇུག་ལས། བརྩོན་གང་དགེ་ལ་སྤྲོ་བ་འོ།
    །ཞེས་གསུངས་པ་ལྟར་བྱང་ཆུབ་ཀྱི་ལམ་ལ་ཞུགས་པ་རྣམས་ཀྱིས་བརྩོན་འགྲུས་ཇི་ལྟར་རྩོམ་པ་ཡིན་ཞེ་ན།
    མཐའ་ཡས་པའི་སེམས་ཅན་ཐམས་ཅད་ཀྱི་དོན་དུ་སྤྱད་དཀའ་བ་མགོ་དང་ཡན་ལག་གི་སྦྱིན་པ་སོགས་ཕྱིན་དྲུག་རྒྱལ་སྲས་ཀྱི་སྤྱོད་པ་ལ་སློབ་པའི་ཚེ་ན།
    སྙིང་ཐག་པ་ནས་དགའ་ཞིང་སྤྲོ་བའི་སྒོ་ནས་སྙིང་སྟོབས་ཀྱི་གོ་ཆ་མཆོག་དང་ལྡན་པ་དེ་ལ་བརྩོན་འགྲུས་ཞེས་གསུངས།
    དེས་ན་བརྩོན་འགྲུས་མཆོག་དང་ལྡན་ན་གནས་སྐབས་ལྷ་མིའི་བདེ་སྐྱིད་ནས་བཟུང་སྟེ། མཐར་ཐུག་ངེས་པར་ལེགས་པ་སངས་རྒྱས་ཀྱི་གོ་འཕང་གི་བར་གྱི་ཡོན་ཏན་ཐམས་ཅད་བརྩོན་འགྲུས་ལ་བརྟེན་ནས་ཐོབ་པ་ཡིན་ཏེ།
    འཇུག་པ་ལས། ཡོན་ཏན་མ་ལུས་བརྩོན་འགྲུས་རྗེས་འགྲོ་ཞིང་། །ཞེས་དང་། མཐར་ཐུག་བྱང་ཆུབ་ཆེན་པོའི་ས་ལ་རེག་པའི་ཚུལ་ཡང་སྤྱོད་འཇུག་ལས།
    འདི་ལྟར་བརྩོན་པ་བྱང་ཆུབ་གནས། །ཞེས་གསུངས་སོ། །
  122: དེས་ན་རྣམ་དཀར་དགེ་བའི་ཆོས་ཐམས་ཅད་བརྩོན་འགྲུས་ལ་ལྟོས་དགོས་པའི་ཕྱིར་ན་རང་གཞན་གཉིས་ཀྱི་ཕན་བདེ་མ་ལུས་པ་བསྒྲུབ་པར་འདོད་པ་རྣམས་ཀྱིས་ནི་དུས་དང་རྣམ་པ་ཐམས་ཅད་དུ་གཡེལ་བ་མེད་པར་བརྩོན་འགྲུས་དེ་ཉིད་དཔྲལ་བའི་མིག་དང་ཁོག་པའི་སྙིང་བཞིན་དུ་གཅེས་པར་འཛིན་པ་ནི་ཤིན་ཏུ་གལ་ཆེ་སྟེ།
    རྒྱལ་སྲས་ཉིད་ཀྱིས། དགེ་བའི་ཆོས་རྣམས་ཇི་སྙེད་བརྩོན་འགྲུས་ལ། །ལྟོས་ཕྱིར་རང་གཞན་ཕན་བདེ་བསྒྲུབ་འདོད་པས།
    །དུས་རྣམས་ཀུན་ཏུ་གཡེལ་བ་མེད་པར་ནི། །བརྩོན་འགྲུས་སྲོག་བཞིན་གཅེས་པར་བཟུང་བར་བྱ།
    །ཞེས་གསུངས་སོ། །དེས་ན་རང་ཉིད་གཅིག་པུའི་དོན་འབའ་ཞིག་གམ་ཁོ་ནའི་ཆེད་དུ་ཐར་བ་ཞི་བདེ་ཙམ་བསྒྲུབ་པར་འདོད་པའི་ཉན་ཐོས་དང་རང་རྒྱལ་ཡང་རང་ལམ་སློབ་པའི་ཚེ་ན་མགོ་དང་གོས་ལ་མེ་ཤོར་བ་ན།
    རང་དབང་མེད་པར་འཕྲལ་དུ་ཚབ་ཚུབ་ཀྱི་ངང་ནས་མེ་དེ་བཟློག་པའམ་ རྒྱུགསོད་པ་ལ་འཇུག་པ་ལྟར།
    བརྩོན་འགྲུས་ཤུགས་དྲག་པོས་བརྩོན་པར་བྱེད་པ་མཐོང་ནས་སམ་ཤེས་པར་བྱས་ཏེ། མཁའ་ཁྱབ་ཀྱི་འགྲོ་བ་སེམས་ཅན་ཀུན་གྱི་དོན་དུ་བྱང་ཆུབ་མཆོག་ཏུ་སེམས་བསྐྱེད་ནས་རྒྱལ་སྲས་ཀྱི་སྤྱོད་པ་རླབས་པོ་ཆེ་ལ་བསླབ་ཅིང་འཇུག་པའི་སྐབས་ན་ཡོན་ཏན་ཐམས་ཅད་འབྱུང་བའི་གནས་གཅིག་པུ་བརྩོན་འགྲུས་རྒྱ་ཆེན་པོ་རྩོམ་དགོས་པ་ནི་སྨོས་ཀྱང་ཅི་དགོས་ཏེ།
    མདོ་སྡེ་རྒྱན་ལས། མགོ་ལ་སེམས་ཅན་ཁུར་ཆེན་ཁུར་བ་ཡི། །སེམས་དཔའ་མཆོག་རྣམས་དལ་གྱིས་འགྲོ་མི་མཛེས།
    །བདག་གཞན་སྣ་ཚོགས་འཆིང་བས་རབ་བཅིངས་བས། །བརྩོན་པ་བརྒྱ་འགྱུར་དུ་ནི་བྱ་བའི་རིགས། །
  123: ཞེས་གསུངས་པས་སོ། ། དེ་ལྟར་རང་དོན་ཁོ་ན་བསྒྲུབ་པའི་ཉན་རང་རྣམས་ཀྱིས་ཀྱང་དེ་ལྟར་བརྩོན་དགོས་ན།
    །མཐའ་ཡས་པའི་སེམས་ཅན་རྣམས་ཀྱི་དོན་ཆེན་པོ་བསྒྲུབ་པར་ཁས་བླངས་པའི་ཁུར་རི་བོ་ལྟ་བུ་དེ་མགོ་ཐོག་ཏུ་ཁུར་བའི་བྱང་ཆུབ་སེམས་དཔའ་རྣམས་ཀྱིས་ནི་སོས་བདེ་ཕྱི་དལ་གྱི་ངང་དུ་སྐད་ཅིག་ཙམ་ཡང་མི་གནས་པར་བརྩོན་པ་དེ་ལས་བརྒྱ་འགྱུར་སྟོང་འགྱུར་ཞིག་བྱེད་རིགས་སོ།
    །དེས་ན་རང་གཞན་ཐམས་ཅད་རྫོགས་བྱང་གི་གོ་འཕང་ལ་འགོད་པ་དོན་དུ་གཉེར་བ་རྣམས་ཀྱིས་བརྩོན་འགྲུས་རྣམ་པ་གསུམ་ལ་སློབ་པར་བྱེད་པ་ནི།
    རྒྱལ་སྲས་བྱང་ཆུབ་སེམས་དཔའ་རྣམས་ཀྱིས་བརྩོན་འགྲུས་ཀྱི་ཕར་ཕྱིན་ལ་སློབ་ཚུལ་གྱི་ལག་ལེན་ཡིན་ནོ།
    །བརྩོན་འགྲུས་དེ་ལའང་དབྱེ་ན་གོ་ཆའི་བརྩོན་འགྲུས་དང༌། དགེ་བ་ཆོས་བསྡུད་ཀྱི་བརྩོན་འགྲུས།
    སེམས་ཅན་དོན་བྱེད་ཀྱི་བརྩོན་འགྲུས་དང་གསུམ་ལས་དང་པོ་ནི། རྒྱལ་སྲས་བྱང་ཆུབ་སེམས་དཔའི་ལམ་སྤྱད་དཀའ་བའི་གནས་གང་ལ་བསླབ་དགོས་ཀྱང་སེམས་ཀྱི་དཔའ་མི་ཞུམ་པར་སྙིང་སྟོབས་ཀྱི་གོ་ཆ་མཆོག་དང་ལྡན་པ་དེའོ།
    ། གཉིས་པ་ནི་རྒྱལ་སྲས་ཀྱི་སྤྱོད་པ་ཆེ་ཕྲ་ཐམས་ཅད་རང་རྒྱུད་ལ་ཡང་དག་པར་སྡུད་པ་དེའོ།
    །གསུམ་པ་ནི་རང་གི་ལུས་ངག་ཡིད་གསུམ་གྱི་ནུས་ཤུགས་རྩལ་དུ་བཏོན་ཏེ་སེམས་ཅན་གྱི་དོན་འབའ་ཞིག་ལྷུར་ལེན་པར་བརྩོན་པ་དེའོ།
    །དེ་ལྟར་བརྩོན་འགྲུས་ཀྱི་འགལ་ཟླའམ་མི་མཐུན་ཕྱོགས་ནི་ལེ་ལོ་དང་རྣམ་གཡེང་ཡིན་པས། དེའི་དབང་དུ་གྱུར་ན་ནི་དཀར་པོའི་ཆོས་ཀྱིས་དབུལ་ཞིང་རང་གི་འདི་ཕྱིའི་དོན་ཐམས་ཅད་ལས་ཉམས་པར་འགྱུར་ཞེས་རྒྱལ་སྲས་ཉིད་ཀྱིས།
  124: ལེ་ལོས་རང་གཞན་དོན་གཉིས་མི་འགྲུབ་པས། །ལས་གཞན་སྤངས་ཏེ་དགེ་ལ་འབད་པར་བྱ། ། རྒྱུཞེས་གསུངས་སོ།
    །དེས་ན་བདག་འཁོར་བ་ན་འཁོར་བའི་ཚེ་ན་ལེ་ལོའི་ཞགས་པས་བཅིངས་ནས་ཐར་དུ་མ་བཏུབ་པར་མ་ཟད་ད་ལྟའང་ལེ་ལོའི་བསླ་ཞགས་ཀྱིས་བཅིངས་འདུག་པས་ན།
    དེ་བཀྲོལ་ཏེ་བརྩོན་འགྲུས་མེ་ལྟར་སྦྱར་དགོས་ཞེས་ཇོ་བོས། ལེ་ལོའི་དབང་གིས་ད་དུང་ལུས་པས་སྒྲུབ་པའི་བརྩོན་འགྲུས་མེ་ལྟར་སྦྱོར།
    ཞེས་གསུངས་སོ། ། དེའང་ལེ་ལོ་སྤོང་བ་དང་བརྩོན་འགྲུས་སྐྱེད་པའི་ཐབས་མཆོག་ཏུ་གྱུར་པ་ནི་འཆི་བ་བསྒོམ་པ་ལ་རག་ལས་ཏེ།
    ཁ་རག་པས། བརྩོན་འགྲུས་མེད་པ་ལ་ཡོན་ཏན་གྱི་རྣམ་པ་གང་ཡང་མི་འབྱུང་བས་འཆི་བ་མི་རྟག་པ་སྒོམས་ལ་ལེ་ལོ་སྤོངས།
    ཞེས་གསུངས། དེས་ན་རང་ཅག་སོ་སྐྱེས་རྣམས་ཀྱིས་ནི་བྱང་ཆུབ་ཆེན་པོ་བསྒྲུབ་པའི་ཐབས་ལ་བརྩོན་འགྲུས་ཤུགས་དྲག་པོ་ཡུན་རིང་བར་མ་ཆད་པར་བརྟེན་དགོས་པས་དེའི་སྦྱོར་བ་ལ་འཆི་བ་མི་རྟག་པ་སྒོམ་པ་གལ་ཆེ་སྟེ།
    པུ་ཏོ་བས། འོ་སྐོལ་སོ་སོའི་སྐྱེ་བོས་སངས་རྒྱས་བསྒྲུབ་པ་ལ།སངས་རྒྱས་མ་ཐོབ་བར་དུ་བརྩོན་འགྲུས་ཡུན་རིང་བ།
    དར་དྲག་པ་བར་མ་ཆད་པ་ཞིག་གིས་བསྒྲུབ་དགོས། ཞེས་དང་། མི་རྟག་པ་རྒྱུད་ལ་སྐྱེས་ན་དང་པོ་གོ་ཆའི་བརྩོན་འགྲུས་རྩོམ་པའི་རྒྱུ་བྱེད་པ་སོགས་མང་དུ་གསུངས་སོ།
    །དེས་ན་བརྩོན་འགྲུས་ཡང་དག་པ་ཞིག་བསྐྱེད་ན་དེང་ནས་བྱང་ཆུབ་བར་དུ་བར་ཆད་གང་གིས་ཀྱང་གླགས་མི་རྙེད་དེ།
    ཇོ་བོས། དཔའ་བོ་རྣམས་ལ་དགྲས་མི་ཚུགས། །བརྩོན་འགྲུས་ཅན་ལ་བར་ཆད་སྡུག །
  125: ཅེས་སོགས་གསུངས་སོ། ། ༈ ལྔ་བ་བསམ་གཏན་ལ་བསླབ་པ་ནི། ཞེས་དེའང་བསམ་གཏན་ཞེས་པ་གང་ཞེ་ན།
    མདོ་སྡེ་རྒྱན་ལས། སེམས་ནི་ནང་དུ་གནས་པ་དང་། །ཞེས་དང་། འཇུག་པ་ལས། བསམ་གཏན་བསྡུད་པའི་མཚན་ཉིད་ཅན།
    །ཞེས་པ་ལྟར་གང་ལ་མཉམ་པར་བཞག་ན་སེམས་གཞན་དུ་མི་ཡེང་བར་གནས་དེ་རི་རྒྱལ་བཞིན་དུ་བརྟན་པ་དང༌།
    བཏང་ན་དགེ་བའི་དམིགས་རྣམ་ཀུན་ལ་འཇུག་ནུས་པའི་ལུས་སེམས་ཤིན་སྦྱངས་སྐྱེད་པ་དང༌། སྟོང་ཉིད་སྙིང་རྗེའི་སྙིང་པོ་ཅན་གསུངས་པ་ལྟར་དུ་རྩལ་ལས་སྙིང་རྗེ་རྩོལ་མེད་དུ་འབྱུང་བའོ།
    །བསམ་གཏན་གྱི་ངོ་བོ་ནི། དམིགས་པ་ལས་གཞན་དུ་མི་གཡེང་བར་གནས་པའི་སེམས་རྩེ་གཅིག་པ་དེའོ།
    ། བསམ་གཏན་བསྒོམ་པའི་ཐོག་མར་རྒྱུ་རྫས་ལོངས་སྤྱོད་འཇིག་རྟེན་ཆོས་བརྒྱད་སོགས་སྤངས་ནས་རྒྱུ་རྫས་ལ་འདོད་པ་ཆུང་ཞིང་ཆོག་ཤེས་པ་གལ་ཆེ་སྟེ།ཇོ་བོས།
    བསམ་གཏན་སྒོམ་པ་ལ་ཕྱི་རོལ་གྱི་དངོས་པོ་ཐམས་ཅད་ལ་འདོད་ཆུང་ཆོག་ཤེས་དགོས། ཞེས་དང༌།
    མི་ཉག་རིན་པོ་ཆེས། བསམ་གཏན་བསྒོམ་པ་ལ་བྱ་བྱེད་སྤངས་པ། འདོད་ཆུང་ཆོག་ཤེས་བསྟེན་པ།
    ཚུལ་ཁྲིམས་དག་པ་སོགས་གལ་ཆེ། ཞེས་གསུངས་སོ། །དེ་ལྟར་ཆགས་ཞེན་མེད་པར་དབེན་པའི་གནས་མ་བསྟེན་ན་བསམ་གཏན་མི་སྐྱེ་སྟེ།
    དགོན་པ་བས། བསམ་གཏན་གྱི་རྩ་བ་དབེན་པ་བསྟེན་པ་ལ་ཐུག ཅེས་དང༌། པུ་ཏོ་བས། མི་གསེབ་ལ་དགའ་ཞིང་བྱ་བྱེད་མང་བ་ལ་དགེ་སྦྱོར་མི་འོང་།
    དེའི་ནང་ནས་བསམ་གཏན་མི་འོང་གསུངས་སོ། ། དེའང་དགེ་བའི་དམིགས་རྣམ་ལ་རྩེ་གཅིག་ཏུ་གནས་པའི་ཞི་གནས་རབ་ཏུ་གྱུར་པ་མཚན་ཉིད་དང་ལྡན་པ་ལ་བརྟེན་པའི་སྟོང་ཉིད་རྟོགས་པའི་ལྷག་མཐོང་གིས་འཁོར་བའི་རྩ་བར་གྱུར་པའི་མ་རིག་པ་དང་ཉོན་མོངས་པ་བརྒྱད་ཁྲི་བཞི་སྟོང་དྲུང་ནས་འབྱིན་པའི་ཚུལ་གྱིས་རྣམ་པར་འཇོམས་པར་ཤེས་།
  126: བྱས་ནས་ཞི་ལྷག་ཟུང་དུ་འཇུག་པ་བསྒོམ་དགོས་ཏེ། སྤྱོད་འཇུག་ལས། ཞི་གནས་རབ་ཏུ་ལྡན་པའི་ལྷག་མཐོང་གིས།
    །ཉོན་མོངས་རྣམ་པར་འཇོམས་པར་ཤེས་བྱས་ནས། །ཐོག་མར་ཞི་གནས་ཉིད་ནི་བཙལ་བར་བྱ། །ཞེས་དང༌།
    བསླབ་བཏུས་ལས། མཉམ་བཞག་ཡང་དག་ཇི་བཞིན་དུ། །ཤེས་པར་འགྱུར་ཞེས་ཐུབ་པས་གསུངས། །ཞེས་གསུངས་པ་ལྟར་མཉམ་པར་བཞག་པའི་ཞི་གནས་ལ་བརྟེན་ནས་གནས་ལུགས་ཡང་དག་པ་མཐོང་བའི་ལྷག་མཐོང་སྐྱེ་དགོས།
    ཞི་གནས་དང་བསམ་གཏན་ལ་མ་བརྟེན་ན་བདག་མེད་རྟོགས་པའི་ཤེས་རབ་སྐྱེ་མི་ནུས་ཏེ། བཤེས་སྤྲིངས་ལས།
    བསམ་གཏན་མེད་པར་ཤེས་རབ་མེད། །ཅེས་གསུངས་སོ། །དེས་ན་བསམ་གཏན་ལ་བརྟེན་ནས་ཤེས་རབ་སྐྱེ་ཞིང་།
    ཤེས་རབ་ལ་བརྟེན་ནས་བྱང་ཆུབ་ཆེན་པོ་བསྒྲུབ་དགོས་པ་ཡིན་ནོ། ། དེའང་ཞི་གནས་ཤས་ཆེ་བས་ནམ་མཁའ་མཐའ་ཡས་དང་རྣམ་ཤེས་མཐའ་ཡས།
    ཅི་ཡང་མེད་པ་ཡོད་མིན་མེད་མིན་སོགས་གཟུགས་མེད་བཞིའི་སྙོམ་འཇུག་ལྟ་བུའི་འཇིག་རྟེན་པའི་བསམ་གཏན་ལས་འདས་དགོས་ཏེ།
    རྒྱན་ལས། དེ་བཞིན་བསམ་གཏན་གཟུགས་མེད་མིན། ཞེས་གསུངས་པས་ན། བྱང་སེམས་རྣམས་ཀྱིས་ཡོན་ཏན་བསྒྲུབ་པའི་རྟེན་གྱི་གཙོ་བོ་ནི།
    སྤྱིར་བསམ་གཏན་གྱིས་བསྡུས་པའི་ཏིང་ངེ་འཛིན་དང་ཁྱད་པར་དུ་གནས་ཆ་དང་གསལ་ཆ་མཉམ་པའི་བསམ་གཏན་བཞི་བའི་ཏིང་འཛིན་ཁྱད་པར་ཅན་དེ་ཉིད་བསྒྲུབ་དགོས་ཀྱང་།
    ལས་དང་པོ་པ་རྣམས་ཀྱིས་བསམ་གཏན་སྒོམ་ཚེ། གསལ་ཆ་ཡོད་ཀྱང་བརྟན་ཆ་མེད་པས་ཉོན་མོངས་པས་འཕྲོག་འགྲོ་བས་ན་དྲན་ཤེས་བཞིན་བསྟེན་པ་གལ་ཆེ་སྟེ།
    ཁ་རག་པས།
  127: ལས་དང་པོ་པ་ཡི་རྟོག་པ་ལ། །གསལ་ཆ་ཡོད་དེ་བརྟན་ཆ་མེད། །རྟོག་པའི་རླུང་ལ་མ་སྐུར་བར།
    །དྲན་པའི་ཐག་པས་ཆིངས་ཤིག་ཨང་། །ཞེས་གསུངས་པ་དང་། རྒྱལ་སྲས་ཉིད་ཀྱིས། བསམ་གཏན་མེད་པར་ཆོས་ཉིད་མི་མཐོང་བས།
    །རྣམ་རྟོག་མཚན་མ་མེད་པའི་ཏིང་འཛིན་སྒོམས། །ཞེས་གསུངས་སོ། ། དེས་ན་གོང་དུ་བཤད་པ་བཞིན་དུ་གཟུགས་མེད་བཞི་ལས་ཡང་དག་པར་འདས་པ་སྟེ།
    སྲིད་མཐའ་འགོགས་པའི་ལྷག་མཐོང་དང་། ཞི་མཐའ་འགོག་པའི་སྙིང་རྗེ་སོགས་གྲོགས་ཁྱད་པར་ཅན་དང་ལྡན་པའི་བསམ་གཏན་བསྒོམ་པ་སོགས་བསམ་གཏན་རྣམ་པ་གསུམ་གྱིས་བསྡུས་པ་མཐའ་དག་ལ་བསླབས་ཤིང་ཚུལ་བཞིན་དུ་བསྒོམ་པར་བྱ་བ་ནི་རྒྱལ་སྲས་བྱང་ཆུབ་སེམས་དཔའ་རྣམས་ཀྱིས་བསམ་གཏན་གྱི་ཕར་ཕྱིན་ལ་བསླབ་ཚུལ་གྱི་ལག་ལེན་ཡིན་ནོ།
    །བསམ་གཏན་དེ་ལ་དབྱེ་ན་མཐོང་ཆོས་བདེར་གནས་ཀྱི་བསམ་གཏན་དང་། མངོན་པར་བསྒྲུབ་པའི་བསམ་གཏན།
    སེམས་ཅན་དོན་བྱེད་ཀྱི་བསམ་གཏན་དང་གསུམ་ལས་དང་པོ་ནི། མཉམ་པར་བཞག་པའི་ལུས་སེམས་ཤིན་སྦྱངས་སྐྱེད་པའི་བསམ་གཏན་དེའོ།
    །གཉིས་པ་ནི་སྐྱེ་གནས་དྲན་པ་མངོན་ཤེས་འཆར་བ་སོགས་ཐུན་མོང་ཡོན་ཏན་འབྱུང་བའི་བསམ་གཏན་ནོ།
    །གསུམ་པ་ནི་སྟོང་ཉིད་སྙིང་རྗེའི་སྙིང་པོ་ཅན་དུ་གསུངས་པ་ལྟར། རྩལ་ལས་སྙིང་རྗེ་ཕྱོགས་མེད་དུ་འབྱུང་བའི་མཐུས་སེམས་ཅན་གྱི་དོན་བྱེད་པའི་བསམ་གཏན་ནོ།
    ། སྤྱིར་སྣང་བ་ཐམས་ཅད་སེམས་སུ་གཏན་ལ་ཕབ་ཅིང་སེམས་དེ་ཉིད་སྤྲོས་པའི་མཐའ་ཐམས་ཅད་དང་བྲལ་བའི་སྟོང་ཉིད་དུ་གཏན་ལ་ཕབ།
    སྟོང་ཉིད་དེའི་ངང་དུ་རྩེ་གཅིག་ཏུ་གནས་པ་ལ་བསམ་གཏན་ཡིན་ཏེ།
  128: རྒྱལ་སྲས་ཉིད་ཀྱིས། སྣང་བ་ཐམས་ཅད་རང་གི་སེམས་ཡིན་ཏེ། །སེམས་ཉིད་གདོད་ནས་སྤྲོས་པའི་མཐའ་དང་བྲལ།
    །གང་ལ་གཟུང་འཛིན་མཚན་མར་མ་གཡེང་བར། །རྩེ་གཅིག་གནས་པ་ཡང་དག་བསམ་གཏན་ཡིན། །ཞེས་གསུངས་སོ།
    །བསམ་གཏན་གྱི་མི་མཐུན་ཕྱོགས་ནི་རྣམ་གཡེང་ཡིན་ལ་རྣམ་གཡེང་གི་དབང་དུ་གྱུར་ན་སླར་ཡང་འཁོར་བ་སྡུག་བསྔལ་གྱི་རྒྱ་མཚོར་བྱིང་སྟེ།
    ཉོན་མོངས་པ་ཆུ་སྲིན་གྱི་མཆེ་བར་ལས་ཐར་མི་ནུས་ཏེ། སྤྱོད་འཇུག་ལས། སེམས་ནི་རྣམ་པར་གཡེང་བའི་མི།
    །ཉོན་མོངས་མཆེ་བའི་ཕྲག་ན་གནས། །ཞེས་དང་། སེམས་ཀྱི་གླང་པོ་ཡན་བཏང་བས། །མནར་མེད་གནོད་པ་བྱེད་པ་ལྟར།
    །ཞེས་གསུངས་པས་སེམས་རྣམ་གཡེང་གི་དབང་དུ་མི་གཏོང་བར་རྩེ་གཅིག་ཏུ་འཇིག་རྟེན་ལས་འདས་པའི་བསམ་གཏན་བསྒོམ་པ་གལ་ཆེའོ།
    ། ༈ དྲུག་པ་ཤེས་རབ་ལ་བསླབ་པ་ནི། ཞེས་དེའང་ཤེས་རབ་ཞེས་བྱ་བ་གང་ཞེ་ན། མདོ་སྡེ་རྒྱན་ལས།
    ཤེས་བྱ་ཡང་དག་རབ་རྣམ་འབྱེད། །ཅེས་དང༌། ཀུན་བཏུས་ལས། ཤེས་རབ་གང་ཞེ་ན། ཆོས་རབ་ཏུ་རྣམ་པར་འབྱེད་པའོ།
    །ཞེས་པ་ལྟར་དུ་ཆོས་རྣམས་ལ་རྣམ་པར་དཔྱད་དེ་སོ་སོར་འབྱེད་པའི་རྣམ་དཔྱོད་ཀྱི་བློ་ཁྱད་པར་དུ་འཕགས་པ་ཞིག་ལ་ཤེས་རབ་ཏུ་གསུངས་པས་དེ་ལ་བརྟེན་ན་རང་གཞན་ལ་ཡོན་ཏན་ཐམས་ཅད་བསྒྲུབ་ནུས་པ་ཡིན།
    དེའི་ཕྱིར་སྔར་བཤད་པའི་སྦྱིན་སོགས་ཕར་ཕྱིན་སྔ་མ་ལྔ་བོ་ཡང་བདག་མེད་རྟོགས་པའི་ཤེས་རབ་འདི་བསྐྱེད་པའི་ཆེད་དུ་གསུངས་པ་ཡིན་ཞེས་སྤྱོད་འཇུག་ལས།
    ཡན་ལག་འདི་དག་ཐམས་ཅད་ནི། །
  129: ཐུབ་པས་ཤེས་རབ་དོན་དུ་གསུངས། །དེ་ཡི་ཕྱིར་ན་སྡུག་བསྔལ་དག །ཞི་བར་འདོད་པས་ཤེས་རབ་སྐྱེད།
    །ཅེས་གསུངས་སོ། །ཤེས་རབ་ཀྱི་ངོ་བོ་ནི་ བརྟག་བྱའི་ཆོས་ལ་ཡང་དག་པར་སོ་སོར་རྣམ་པར་འབྱེད་པ་དེ་ཡིན།
    དབྱེ་ན་ཀུན་རྫོབ་རྟོགས་པའི་ཤེས་རབ་དང་དོན་དམ་རྟོགས་པའི་ཤེས་རབ།སེམས་ཅན་གྱི་དོན་བྱེད་ཚུལ་ཤེས་པའི་ཤེས་རབ་དང་གསུམ་ལས་དང་པོ་ནི།
    རིག་པའི་གནས་ལྔ་ལ་མཁས་པའི་ཤེས་རབ་དེའོ། །གཉིས་པ་ནི་བདག་མེད་རྣམ་གཉིས་ཀྱི་དོན་ལ་དོན་སྤྱི་དང་མངོན་སུམ་གང་རུང་གི་ཚུལ་དུ་རྟོགས་པའི་ཤེས་རབ་དེའོ།
    །གསུམ་པ་ནི་མཁའ་ཁྱབ་ཀྱི་སེམས་ཅན་རྣམས་ཀྱི་དོན་བསྒྲུབ་ཚུལ་ཤེས་པ་དེའོ། །དེ་ལས་ཀྱང་མིག་མེད་ན་ལམ་དུ་བགྲོད་མི་ནུས་པ་ལྟར་དུ།
    ཆོས་ཐམས་ཅད་བདག་མེད་པར་རྟོགས་པའི་ཤེས་རབ་ཁྱད་པར་ཅན་འདི་མེད་པར་གྱུར་ན་ནི། ཕར་ཕྱིན་གཞན་ལྔ་བོ་གང་གིས་ཀྱང་རྫོགས་པའི་བྱང་ཆུབ་ཆེན་པོའི་གོ་འཕང་།རྣམ་པ་ཐམས་ཅད་མཁྱེན་པའི་གྲོང་ཁྱེར་དུ་བགྲོད་པར་བྱེད་མི་ནུས་ཞེས་མདོ་སྡུད་པ་ལས།
    ཤེས་རབ་མེད་ན་ཕ་རོལ་ཕྱིན་ལྔ་འདི། །དམིགས་བུ་མེད་པས་བྱང་ཆུབ་རེག་པར་ནུས་མ་ཡིན། །ཞེས་དང༌།
    གང་ཚེ་ཤེས་རབ་ཀྱིས་ནི་ཡོངས་སུ་ཟིན་གྱུར་པ། །དེ་ཚེ་མིག་རྙེད་གྱུར་ཅིང་འདི་ཡི་མིང་ཐོབ་པོ།
    །ཞེས་གསུངས་སོ། ། དེས་ན་བདག་མེད་རྟོགས་པའི་ཤེས་རབ་ལ་ཐབས་སྙིང་རྗེ་ཆེན་པོ་དང༌། བྱང་ཆུབ་ཀྱི་སེམས་སོགས་རྒྱ་ཆེན་པོ་དང་ལྡན་དགོས་ཏེ།
    རྒྱན་ལས། ཤེས་རབ་ཐབས་དང་ལྡན་པ་ལ། །
  130: ཞེས་དང༌། ཐབས་གོམས་དབང་གིས་བདག་ཉིད་ཀྱིས། །གང་དེའི་ཤེས་རབ་རྣམས་བསྒོམས་པ། །དེ་ནི་བྱང་ཆུབ་མྱུར་དུ་འཐོབ།
    །ཅེས་གསུངས་པའི་དོན་ནི་སྟོང་ཉིད་རྐྱང་བས་ནི་ཐེག་ཆེན་གྱི་ལམ་གར་ཡང་མི་ཕྱིན་པས་སྦྱིན་སོགས་ཐབས་ཀྱི་ཆ་ཀུན་ཚང་བའི་རྣམ་པ་ཐམས་ཅད་ཀྱི་མཆོག་དང་ལྡན་པའི་སྟོང་ཉིད་བསྒོམ་དགོས་པར་བསྟན་པའོ།
    ། དེས་ན་གང་བསྒོམ་བྱ་དང་། གང་གིས་སྒོམ་པར་བྱེད་པ། ཚུལ་ཇི་ལྟར་དུ་བསྒོམ་པའི་བྱ་བ་སྟེ་འཁོར་གསུམ་པོ་བདེན་གྲུབ་ཏུ་མི་རྟོག་པའི་ཤེས་རབ་ཉིད་སྒོམ་པ་ནི་ཐར་དང་ཐམས་ཅད་མཁྱེན་པའི་གོ་འཕང་འཐོབ་བྱེད་ཀྱི་རྒྱུར་མེད་དུ་མི་རུང་བས་ན།
    ཐབས་དང་ལྡན་པའི་སྟོང་ཉིད་རྟོགས་པའི་ཤེས་རབ་རྣམ་པ་གསུམ་ལ་སློབ་པ་ནི་རྒྱལ་སྲས་བྱང་ཆུབ་སེམས་དཔའ་རྣམས་ཀྱིས་ཤེས་རབ་ཀྱི་ཕར་ཕྱིན་ལ་བསླབ་ཚུལ་གྱི་ལག་ལེན་ཡིན་ནོ།
    །དེ་ལྟར་ཡང་རྒྱལ་སྲས་ཉིད་ཀྱིས། ཤེས་རབ་མེད་ན་ཐར་ལམ་མི་བགྲོད་པས། །བདེན་གཉིས་ཟབ་མོའི་དོན་ལ་མཁས་པར་གྱིས།
    །ཞེས་དང་དེ་ལྟར་སྦྱིན་པ་ལ་སོགས་ལྔ་པོ་ཡང་། །ཕར་ཕྱིན་འགྱུར་བ་ཤེས་རབ་ལ་ལྟོས་ཕྱིར།
    །ཆོས་ཀུན་སངས་རྒྱས་ལམ་དུ་འགྱུར་འདོད་པས། །ཤེས་རབ་ཕ་རོལ་ཕྱིན་ལ་བསླབ་པར་བྱ། །ཞེས་གསུངས་པ་ལྟར་ཤེས་རབ་དེ་དང་བྲལ་ན་སྦྱིན་པ་སོགས་འཇིག་རྟེན་པའི་ཕར་ཕྱིན་ཙམ་ལས་འཇིག་རྟེན་ལས་འདས་པའི་ཕར་ཕྱིན་ཉིད་དུ་མི་འགྲོ་བས།
    སྦྱིན་སོགས་ཕར་ཕྱིན་སྔ་མ་ལྔ་ནི་འཇིག་རྟེན་ལས་འདས་པའི་ཕར་ཕྱིན་དུ་འགྲོ་དགོས་ན་འཁོར་གསུམ་བདེན་མེད་དུ་རྟོགས་པའི་ཤེས་རབ་ཀྱིས་རྩིས་ཟིན་དགོས་སོ།
    །
  131: དེ་ལྟར་བདག་མེད་རྟོགས་པའི་ཤེས་རབ་ཡང་དག་པ་ཞིག་རྟོགས་ན་ནི་དེའི་ཁོངས་སུ་ཕར་ཕྱིན་གཞན་རྣམས་ཀྱི་ཉམས་ལེན་ཀུན་ཀྱང་འདུས་ཞེས་པུ་ཏོ་བས།
    སྟོང་ཉིད་ལེགས་པར་རྟོགས་ན་དེའི་ཁོངས་སུ་ཕྱིན་དྲུག་གི་ཉམས་ལེན་འདུས་ལ། ཞེས་དང་། ཇོ་བོས་ཤེས་རབ་ཀྱི་ཕ་རོལ་ཏུ་ཕྱིན་པ་ལ་བསླབ་པ་རྣམས་ཀྱིས་ཕ་རོལ་ཏུ་ཕྱིན་པ་ཐམས་ཅད་འདིར་ནི་འདུས་པ་ཡིན།ཞེས་སོ།
    །དེས་ན་བདག་མེད་རྟོགས་པའི་ཤེས་རབ་འདི་ཉིད་ཁོ་ན་སྲིད་རྩ་གཅོད་བྱེད་ཡིན་པར་ཤེས་ཤིང་བསྒོམ་དགོས་སོ།
    ། ། ད་ནི་གཉིས་པ་མདོ་ལས་གསུངས་པའི་ཆོས་བཞི་ལ་བསླབ་པ་ལའང་རང་གི་འཁྲུལ་བར་རང་གིས་བརྟགས་ནས་སྤོང་དགོས་ཚུལ་དང་།
    བྱང་སེམས་ཀྱི་ཉེས་པ་སྨྲ་བ་སྤོང་བ། སྦྱིན་བདག་གི་ཁྱིམ་ལ་ཆགས་པ་སྤོང་བ། རྩུབ་མོའི་ཚིག་སྨྲ་བ་སྤོང་བ་དང་བཞི་ལས།
    དང་པོ་ནི། ཞེས་དེའང་རང་ཉིད་ཐེག་པ་ཆེན་པོའི་ལམ་དུ་ཞུགས་པའི་གང་ཟག་ཅིག་ཡིན་ཕྱིན་རང་གི་འཁྲུལ་བའི་སྐྱོན་ལ་རང་ཉིད་ཀྱིས་ཞིབ་མོར་མ་བརྟགས་ན་གཞན་ཕལ་ཆེར་གྱིས་ཕྱི་ཚུལ་ལ་བལྟས་ནས་འདི་ནི་ཆོས་པའོ་ཞེས་བཟུང་བའི་ཚེ།
    རང་ཉིད་ཀྱིས་རང་རྒྱུད་ཀྱི་སྐྱོན་ངོས་འཛིན་པའི་དྲན་པ་ཉིད་ཡོད་དགོས་ཀྱི། གཞན་དུ་ང་ནི་ཆོས་པའོ་སྙམ་ནས་ཆོས་པ་མིན་བཞིན་དུ་དེར་བརྫུས་པའི་གཟུགས་ཀྱིས་
    །ཆོས་མིན་གྱི་བྱ་བ་འཇིག་རྟེན་ཆོས་བརྒྱད་དང་ལོག་པའི་བྱ་བ་བྱེད་སྲིད་པས་ན་རྒྱུན་དུ་རང་སྐྱོན་ལ་བརྟག་པ་གལ་ཆེ་ཞེས་ཚོམས་ལས།
    བདག་ཉིད་ཀྱིས་ནི་རིགས་པ་དང༌། །མི་རིགས་བྱ་བར་བརྟག་པར་བྱ། །
  132: ཞེས་གསུངས་པ་ལྟར་དགོས་ཀྱི། རང་སྐྱོན་རི་བོ་ཙམ་ཡོད་ཀྱང་ཁོང་དུ་སྦེད་ཅིང་གཞན་སྐྱོན་ཏིལ་འབྲུ་ཙམ་ཡང་ངན་སེམས་ཀྱིས་ཡོངས་ལ་སྒྲོག་པ་སོགས་མི་བྱེད་པར་རྒྱུན་དུ་རང་གི་སྒོ་གསུམ་ལ་དྲན་ཤེས་ཀྱིས་ཟིན་ཅིང་ཤེས་རབ་ཀྱིས་ལེགས་པར་རྟོག་དཔྱོད་བྱས་ཏེ་གང་རིགས་པ་དང་མི་རིགས་པའི་ཚུལ་ལ་དཔྱད་དགོས་ཞེས་སྤྱོད་འཇུག་ལས།
    གང་ཚེ་འདིས་ནི་ཅི་བྱེད་།ཅེས། །བདག་གི་སྐྱོན་ལ་བརྟག་པར་གྱིས། །ཞེས་གསུངས་པ་ལྟར་བདག་གི་སྤྱོད་ལམ་རྣམ་བཞི་གང་གི་སྐབས་ཡིན་ཡང་རང་སྐྱོན་ཞུན་འཐར་།བྱས་ནས་སྤོང་དགོས་སོ།
    ། ཁྱད་པར་དུ་རང་ཐེག་པ་ཆེན་པོའི་ལམ་དུ་ཞུགས་པ་ཞིག་ཡིན་ན་གཞན་གྱིས་རང་ལ་མ་དད་པ་སྲུང་བའི་ཐབས་སུ་འཁྲུལ་བ་ལ་བརྟགས་ནས་སྤོང་དགོས་ཏེ།
    བློ་གྲོས་རྒྱ་མཚོས་ཞུས་པའི་མདོ་ལས། ཐེག་པ་ཆེན་པོ་བསྡུད་པར་འགྱུར་བའི་ཆོས་གཅིག་སྟེ།
    བདག་གིས་འཁྲུལ་བ་ལ་རྟོག་པས་སེམས་ཅན་ཐམས་ཅད་རྗེས་སུ་བསྲུང་བར་བྱའོ། །ཞེས་གསུངས་པས་སོ།
    །དེ་ལྟར་རང་ཉིད་ཐེག་པ་ཆེན་པོའི་ལམ་དུ་ཞུགས་པའི་གང་ཟག་ཞིག་ཡིན་ཚེ་བསྡུ་བ་རྣམ་པ་བཞིའི་སྒོ་ནས་གཞན་རྣམས་ཀྱང་ཐེག་པ་ཆེན་པོའི་ལམ་ལ་བསྡུ་ཅི་ནུས་བྱེད་དགོས་པ་དང༌།
    །སེམས་ཅན་ཐམས་ཅད་རྗེས་སུ་འཛིན་དགོས་པས་ན། གཞན་གྱིས་བདག་ལ་མི་དད་པའི་བྱ་བ་ཐམས་ཅད་རང་སྐྱོན་ལ་བརྟགས་ནས་སྤོང་དགོས་ཀྱི།
    གཞན་གྱིས་རང་ལ་དད་ལོག་བྱེད་པའི་རྒྱུའི་གཙོ་བོ་རང་གིས་བསྒྲུབས་པ་དང་། བདག་བྱང་ཆུབ་སེམས་དཔའ་ལ་བརྟེན་ནས་གཞན་ངན་འགྲོར་འཕེན་པའི་རྒྱུ་བསགས་ན་རང་དང་གཞན་ལ་ཉེས་པ་ཆེན་པོ་འབྱུང་བས་ན།
  133: རྣམ་པ་ཀུན་ཏུ་རང་རྒྱུད་ལ་བརྟགས་ནས་སྐྱོན་ངོས་བཟུང་སྟེ་སྤོང་དགོས་ཞེས་བྱང་ཆུབ་སེམས་དཔའི་སོ་སོར་ཐར་བ་ལས།
    འཇིག་རྟེན་མ་དད་པ་བྱེད་པ་བརྟགས་ཏེ་བསལ་བར་བྱའོ། །ཞེས་གསུངས་སོ། །དེས་ན་རང་ངོས་ནས་གཞན་མ་དད་པ་བསྲུང་ན་དེ་ནི་ཚུལ་ཁྲིམས་བསྲུང་བའང་ཡིན་ཏེ།
    ཆོས་ཡང་དག་པར་སྡུད་པ་ལས། གཞན་མ་དད་པ་བསྲུང་བ་ནི་ཚུལ་ཁྲིམས་བསྲུང་བའོ། །ཞེས་སོ། །
    དེ་ལྟར་རང་གི་སྒོ་གསུམ་གྱི་སྤྱོད་པ་ལ་གཞན་མི་དད་པའི་སྐྱོན་མཐོང་ཆོས་སུ་ཡོད་མེད་ལ་ཚངས་སྤྱོད་ཀྱི་གྲོགས་རྣམས་ལ་དྲིས་ཏེ་ཡོད་ན་དེ་ཉིད་དུ་སྤོང་དགོས་ཏེ།
    སྤྱོད་འཇུག་ལས། འཇིག་རྟེན་མ་དད་གྱུར་པ་ཀུན། །མཐོང་དང་དྲིས་ཏེ་སྤང་བར་བྱ། །ཞེས་གསུངས་པས་སོ།
    །དེ་བཞིན་དུ་དུས་དང་རྣམ་པ་ཀུན་ཏུ་རང་གི་སྒོ་གསུམ་གྱིས་གཞན་ལ་ཕན་པ་མེད་པའི་བྱ་བ་དང༌།
    འབྲས་བུ་མེད་པ་དང༌། གཞན་མི་དད་པའི་རྒྱུ་བསགས་པ་སོགས་ཡོད་ན་ སྤོང་དགོས་ཞེས་བསླབ་བཏུས་ལས།
    འབྲས་བུ་མེད་པའི་བྱེད་སྤངས་པས། །ཞེས་གསུངས་པ་ལྟར་ཆོས་དང་མི་མཐུན་པའི་དམུ་རྒོད་ཀྱི་བྱ་བ་ཀུན་ཀྱང་སྤངས་ཏེ་རང་གིས་སྒོ་གསུམ་ཞི་དུལ་དང་སྤྱོད་ལམ་འཇམ་པོའི་སྒོ་ནས་གཞན་སྐྱེ་བོ་ཀུན་གྱིས་གུས་ཤིང་འདུན་པར་གྱུར་པའི་བྱ་བ་དེ་ནམ་ཡང་གཟུང་བར་བྱ་དགོས་ཏེ།
    བསླབ་བཏུས་ལས། ཀུན་ཏུ་མི་རྒོད་འཇམ་པ་དང༌། །རན་ཅིང་མཉེན་པར་སྨྲ་བ་ཡིས། །སྐལ་ལྡན་སྐྱེ་བོ་འདུན་པར་འགྱུར།
    །གཟུང་བར་འོས་པའང་སྐྱེ་བར་འགྱུར། །ཞེས་གསུངས་སོ། ། དེའི་ཕྱིར་ན་དུས་རྒྱུན་དུ་རང་གི་སྒོ་གསུམ་གྱི་འཁྲུལ་བ་ལ་ཞིབ་ཏུ་བརྟགས་ནས་སྤོང་བར་བྱེད་པ་ནི་རྒྱལ་སྲས་བྱང་ཆུབ་སེམས་དཔའ་རྣམས་ཀྱིས་རང་སྐྱོན་ངོས་བཟུང་སྟེ་སྤོང་ཚུལ་གྱི་ལག་ལེན་ཡིན་ནོ།
    །
  134: སྤྱིར་རང་ཉིད་ཐེག་པ་ཆེན་པོའི་སྒོར་ཞུགས་པ་ཞིག་ཡིན་ན་ངེས་པར་དུ་དམན་པའི་ས་བཟུང་ཞིང༌།
    ཤུལ་བོའི་གོས་གྱོན། མཐོ་དམན་བར་གསུམ་རང་གི་གོང་དུ་བཀུར་ཞིང་གུས་པར་བྱ་དགོས་ཀྱི། རྒྱུན་དུ་རང་གི་སྐྱོན་ལ་མི་བརྟག་པར་རང་སྣང་མཐོ་ཞིང་ཧམ་པ་ཆེ་བ་དང་ང་རྒྱལ་གྱི་དབང་དུ་ཤོར་ན་ནི་རང་གིས་རང་བསླུས་པ་ཡིན་ཞེས་ཤ་བོ་པས།
    ཆོས་པར་བརྫུས་ནས་ཚེ་འདིའི་ཆེ་ཐབས་འབའ་ཞིག་ལ་བརྩོན་པ་ཁྱོད་ཀྱིས་སླར་ཡང་རང་གི་སྤྱོད་པ་མ་བརྟགས་པར་རང་གིས་རང་བསླུས་པའོ།
    །ཞེས་སོགས་གསུངས་པས་སོ། ། གཉིས་པ་ནི། ཞེས་དེའང་རང་ཉིད་ཐེག་པ་ཆེན་པོ་ལ་ཞུགས་པའི་གང་ཟག་གིས་ཉོན་མོངས་པ་སྤྱི་དང་ཁྱད་པར་དུ་ཕྲག་དོག་གི་དབང་གིས་རྒྱལ་བའི་སྲས་པོ་གཞན་དག་གི་སྤྱོད་ཚུལ་ལ་བརྟགས་ནས་འདི་དག་ལ་ཉེས་པ་འདི་དང་འདི་ལྟ་བུ་ཡོད་དོ་ཞེས་ཉེས་པ་གླེང་བར་བྱས་ན་ཉེས་པ་གླེང་བ་པོ་བདག་ཉིད་ལ་བྱང་སྡོམ་ལྟུང་བའི་ཉེས་ལྟུང་གིས་གོས་ནས་ཐེག་ཆེན་གྱི་ལམ་ལས་ཉམས་པར་གྱུར་པ་ཡིན་ཞེས་ཕྱག་རྒྱའི་མདོ་ལས།
    འཛམ་གླིང་གི་སེམས་ཅན་ཐམས་ཅད་ཀྱི་བདོག་པ་འཕྲོག་པ་བས། བྱང་སེམས་གང་ཡང་རུང་བ་ལ་སྨད་ན་ཉེས་པ་ཆེ་ཞེས་གསུངས།
    དེས་ན་སངས་རྒྱས་དང་བྱང་ཆུབ་སེམས་དཔའ་སྦས་པའི་རྣལ་འབྱོར་བ་རྣམས་ནི་ཐལ་བའི་འོག་ཏུ་སྦས་པའི་མེ་བཞིན་དུ་མི་མངོན་པས་ན།
    བྱང་ཆུབ་སེམས་དཔའ་ནི་གར་ཡོད་མི་ཤེས་ཏེ། བསླབ་བཏུས་ལས། དེ་ནི་བཟུང་འོས་མ་ཡིན་ན། །འཇིག་རྟེན་རྒྱལ་བའི་མྱུ་གུ་བརྙས།
    །
  135: ཐལ་བས་གཡོག་པའི་མེ་བཞིན་དུ། །སེམས་ཅན་དམྱལ་བ་སོགས་པར་སྲེག །ཅེས་གསུངས་པས་སོ། །
    དེས་ན་ཀུན་ལ་དག་སྣང་སྦྱོང་བ་ནི་གལ་ཆེ་སྟེ། ཡང་དེ་ཉིད་ལས། ཉིན་དང་མཚན་མོ་དེ་བཞིན་ལན་གསུམ་དུ།
    །བྱང་ཆུབ་སེམས་དཔའ་རྣམས་ལ་མགོས་ཕྱག་འཚལ། །རྟག་ཏུ་འདོད་བཞིན་སྤྱད་པ་སྤྱོད་པ་ན། །དེ་དག་འཁྲུལ་བ་ཙམ་ཡང་མི་འཚལ་ལོ།
    །ཞེས་གསུངས་སོ། །དེ་ལྟར་ན་འདི་ནི་བྱང་ཆུབ་སེམས་དཔའ་ཡིན་ནོ་ཞེས་དང༌། ཡང་འདི་ནི་སྐྱོན་ཅན་ནོ་ཞེས་ཚོད་མི་ཟིན་ཏེ།
    སངས་རྒྱས་བཅོམ་ལྡན་འདས་ཀྱིས། ང་དང་ང་ལྟ་བུ་མ་གཏོགས་གང་ཟག་གི་ཚོད་གང་ཟག་གིས་མི་ཟིན་ནོ།
    །ཞེས་གསུངས་སོ། ། ཁྱད་པར་དུའང་རྒྱལ་སྲས་བྱང་ཆུབ་སེམས་དཔའ་ཞིག་ལ་ངན་སེམས་ཞིག་སྐྱེས་ན་དེའི་རྣམ་སྨིན་གྱི་འབྲས་བུ་ནི་ངན་སེམས་སྐྱེས་པའི་སྐད་ཅིག་གི་གྲངས་བཞིན་དུ་བསྐལ་ཆེན་རེ་རེ་ལ་ངན་སོང་དུ་གནས་དགོས་ཞེས་རྒྱལ་སྲས་ཆེན་པོ་ཞི་བ་ལྷས།
    གང་ཞིག་དེ་འདྲའི་རྒྱལ་སྲས་སྦྱིན་བདག་ལ། །གལ་ཏེ་ངན་སེམས་སྐྱེད་བར་བྱེད་ན་དེ། །ངན་སེམས་བསྐྱེད་པའི་།གྲངས་བཞིན་བསྐལ་བར་ནི།
    །དམྱལ་བར་གནས་པར་འགྱུར་ཞེས་ཐུབ་པས་གསུངས། །ཞེས་གསུངས་སོ། །དེས་ན་སྤྱིར་ཕན་སེམས་དང་དགོས་པ་མེད་པར་སེམས་ཅན་ཀུན་གྱི་ཉེས་པ་མི་གླེང་བ་དང༌།
    ཁྱད་པར་དུའང་ཐེག་པ་ཆེ་ཆུང་གཉིས་ལ་ཞུགས་པའི་གང་ཟག་གི་ཉེས་པ་མི་གླེང་ཞིང༌།དེ་ལས་ཀྱང་ཐེག་པ་ཆེན་པོ་ལ་ཞུགས་པའི་གང་ཟག་གི་ཉེས་པ་ནི་ཕྲ་མོ་ཙམ་ཡང་མི་སྨྲ་བར།
    དྲན་ཤེས་བརྟན་པོས་རང་གི་ཁ་བཟུང་ནས།
  136: ངག་སྡོམ་པར་བྱེད་པ་ནི་རྒྱལ་སྲས་བྱང་ཆུབ་སེམས་དཔའ་རྣམས་ཀྱིས་གཞན་གྱི་སྐྱོན་ལ་མི་བརྟག་ཅིང་གཞན་ལ་མི་གླེང་བའི་ལག་ལེན་ཡིན་ནོ།
    ། དེའང་སེམས་བསྐྱེད་པའི་བྱང་ཆུབ་སེམས་དཔའ་ལ་ཡོན་ཏན་ཇི་ལྟར་ཡོད་ཀྱང་ཞེ་སྡང་གི་སྒོ་ནས་བསྔགས་པ་མི་བརྗོད་པ་དང་།
    མི་སྙན་པ་བརྗོད་ན་ནི་ནག་ཆོས་སུ་གྱུར་པའི་ལྟུང་བར་འགྱུར་ལ། དེའི་གཉེན་པོ་དཀར་པོའི་ཆོས་ནི་བྱང་ཆུབ་སེམས་དཔའ་ཐམས་ཅད་ལ་སྟོན་པའི་འདུ་ཤེས་བསྐྱེད་ཅིང་ཡོན་ཏན་བརྗོད་པ་དེའོ།
    །དེ་ལྟར་ཡང་འོད་སྲུང་གི་ཞུས་པ་ལས། བདག་ནི་སེམས་ཅན་ཐམས་ཅད་ལ་སྟོན་པའི་འདུ་ཤེས་བསྐྱེད་ལགས་སོ།
    །དེ་ཅིའི་སླད་དུ། སྨིན་པ་དང་མ་སྨིན་པ་གང་ཡིན་འཚལ་བ་མ་མཆིས་པའི་ཕྱིར་རོ། །ཞེས་གསུངས་པ་ལྟར་སེམས་ཅན་ཐམས་ཅད་ལ་སྟོན་པའ་འདུ་ཤེས་བསྐྱེད་ནས་དག་སྣང་སྦྱོང་བ་གལ་ཆེ།
    གཞན་ཡང་བྱང་ཆུབ་སེམས་དཔའ་སྦས་པའི་རྣལ་འབྱོར་བ་ཞིག་ཡིན་ན་རྒྱུད་སྨིན་ནས་ཁྱད་ཆོས་མངོན་དུ་གྱུར་པ་ཞིག་དང༌།
    རྒྱུད་སྨིན་ནའང་ཁྱད་ཆོས་ཕྱིར་མི་མངོན་པའི་ཚུལ་ཅན་ཏེ། དཔེར་ན་ཨ་མྲའི་འབྲས་བུ་བཞིན་ཡིན་ཞེས་བཤེས་སྤྲིངས་ལས།
    མི་ནི་ཨ་མྲའི་འབྲས་བཞིན་མ་སྨིན་ལ། །སྨིན་པ་དང་འདྲ་སྨིན་ལ་མ་སྨིན་པ། །ཞེས་སོགས་གསུངས་པས་ན་སོ་སྐྱེས་རྣམས་ཀྱི་བློ་མིག་མ་རིག་པས་བསྒྲིབས་ནས་མི་མཐོང་ནའང་།
    བྱང་ཆུབ་སེམས་དཔའི་ཡོན་ཏན་ནི་ཐལ་བས་གཡོག་པའི་མེ་བཞིན་དུ། གནས་སྐབས་སུ་ཁྱད་ཆོས་མངོན་དུ་གྱུར་མ་གྱུར་ཅི་རིགས་ཡོད་པས་རང་ཐེག་པ་ཆེན་པོའི་ལམ་ལ་ཞུགས་པ་ཞིག་ཡིན་ཕྱིན་རང་ལས་གཞན་པའི་གང་ཟག་ཆོས་མིག་དང་ལྡན་པ་ཐམས་ཅད་ལ་སྟོན་པའི་འདུ་ཤེས་དང༌།
  137: གཞན་སེམས་ཅན་དམན་པ་རྣམས་ལ་ཕ་མ་དང་བུ་ཚའི་འདུ་ཤེས་འཛིན་དགོས་པའི་ཚུལ་ནི་ཇོ་བོ་རྗེས།
    གང་ཟག་ཆོས་ཀྱི་མིག་ཅན་དང༌། །ལས་དང་པོ་ཡི་སེམས་ཅན་ལ། །སྟོན་པའི་འདུ་ཤེས་བསྐྱེད་པར་བྱ།
    །སེམས་ཅན་ཐམས་ཅད་མཐོང་བའི་ཚེ། །ཕ་མ་བུ་ཚའི་འདུ་ཤེས་བསྐྱེད། །ཅེས་གསུངས་པས་ན་སེམས་ཅན་ཐམས་ཅད་ཀྱི་འཁྲུལ་བ་ལ་མི་བརྟག་ཅིང་།སྒོས་སུ་བླ་མའི་འཁྲུལ་བ་ལ་མི་བརྟག་པར་གསུངས་ཏེ།
    ཁ་རག་པས། ཐེག་ཆེན་སྟོན་པའི་བླ་མ་ཡི། །ཕྱི་རོལ་སྤྱོད་ལམ་མི་མཛེས་ཀྱང་། །ནང་གི་ཐུགས་དགོངས་མི་ཤེས་པས།
    །བླ་མའི་སྐྱོན་ལ་མ་རྟོག་ཨང་། །ཞེས་གསུངས་སོ། ། དེར་མ་ཟད་རང་བཞིན་གྱི་མི་སུ་དང་གང་ཡིན་ཡང་སྨད་པར་མི་བྱ་སྟེ།
    སྨད་ན་ཆགས་སྡང་སྣ་ཚོགས་འཕེལ་བའི་ཁར་རང་ལ་ཉེས་པ་ཕོག་བྱེད་མ་གཏོགས་ཁེ་དང་རྒྱལ་ཁ་ཅི་ཡང་མེད་ཅེས་རྒྱལ་སྲས་ཉིད་ཀྱི་ཞལ་ནས།
    སྤྱིར་ལོང་གཏམ་ལ་སྙིང་པོ་མེད། མི་དགེ་བ་འཕེལ། སྒོས་སུ་གཞན་ལ་སྨད་པས་རང་མི་མཐོ་བའི་སྟེང་དུ་ཉེས་པ་ཕོག
    ཆགས་སྡང་འཕེལ། ཞེས་དང་། ཕྲག་དོག་དབང་གིས་ཆོས་དང་གང་ཟག་ལ། །སྨད་ནས་བདག་དགེ་ཉམས་ཤིང་གཞན་སེམས་འཁྲུག
    །དེ་བས་གཞན་ལ་ཕན་ངེས་མ་གཏོགས་པའི། །གཞན་ལ་སྐྱོན་འདོགས་བྱེད་པ་མི་འོས་སོ། །ཞེས་གསུངས་པ་ལྟར་དུ་གང་ལའང་དག་སྣང་སྦྱོང་དགོས་ཤིང་དེ་ཤིན་ཏུ་གལ་ཆེ་བ་ཡིན་ནོ།
    ། ༈ གསུམ་པ་ནི། ཞེས་དེའང་རང་ལ་རྙེད་པ་དང་བཀུར་སྟི་བྱེད་པའི་མཛའ་བཤེས་དང་སྦྱིན་བདག་ལ་ཆགས་པའི་དབང་གིས་ཐེག་པ་ཆེན་པོའི་ལམ་ལ་ཞུགས་པའི་གང་ཟག་ནང་ཕན་ཚུན་དུ་རྙེད་བཀུར་སོགས་ཀྱི་དོན་དུ་ང་རྒྱལ་དང་ཕྲག་དོག་འགྲན་སེམས་སོགས་ཀྱིས་གཞན་ཕམ་འདོད་ཀྱི་རྟོག་ངན་སྣ་ཚོགས་འཕེལ་ཏེ།
  138: རྩོད་པར་འགྱུར་ཞིང་དེ་ལ་བརྟེན་ནས་སེར་སྣ་ལྷག་པར་འཕེལ་བ་དང༌། ནང་ཕན་ཚུན་ལ་མི་མཛའ་བར་བྱེད་པ་དང༌།
    ཤིན་ཏུ་མཛའ་བའི་གྲོགས་ཡིན་ཀྱང་ཞེ་ལྷོད་པར་འགྱུར་བ་སོགས་ཉེས་པ་དཔག་ཏུ་མེད་པ་སྐྱེད་པར་བྱེད་དེ།
    ལྷག་བསམ་སྐུལ་བ་ལས། རྙེད་པ་དང་བཀུར་སྟི་ནི་འདོད་ཆགས་སྐྱེད་པ་དང་། ངོ་ཚ་མེད་པ་དང་།
    སེར་སྣ་བྱེད་པ་དང༌། མི་མཛའ་བ་གནས་པར་བྱེད་པ་དང་། མཛའ་བོ་སྤོང་བ་དང་། ཞེས་སོགས་གསུངས་སོ།
    ། དེས་ན་རྙེད་པ་དང་བཀུར་།བ་སོགས་ལ་ཆགས་ན་ཚེ་འདིར་ཡང་དེ་འདྲའི་གནོད་པ་དང་ཉེས་པ་མི་ཟད་པ་མང་པོ་བསྐྱེད་པར་མ་ཟད།
    ཕྱི་མར་ཡང་སྡུག་བསྔལ་དཔག་ཏུ་མེད་པ་དང་འཇིགས་པ་མང་བོ་བསྐྱེད་དེ། སྤྱོད་འཇུག་ལས། བདག་ནི་རྙེད་མང་བཀུར་སྟི་སྟེ།
    །བདག་ལ་མང་པོ་དགའ་འོ་ཞེས། །དེ་འདྲའི་སྙེམས་པ་འཆང་གྱུར་ན། །ཤི་བའི་འོག་ཏུ་འཇིགས་པ་སྐྱེ།
    །ཞེས་གསུངས་སོ། །དེས་ན་རང་བསྙེན་བཀུར་ལ་ཆགས་ཆེ་བའི་དབང་གིས། རང་གི་མཛའ་བཤེས་དང་སྦྱིན་བདག་སོགས་ཀྱིས་ཆོས་པ་གཞན་ལ་རྙེད་བཀུར་བྱས་ན།
    རང་ལ་མི་བཟོད་པའི་ཕྲག་དོག་སྐྱེས་ནས་རྩོད་པ་འཕེལ་བ་དང༌།བདག་བསྟོད་གཞན་སྨོད་བྱེད་པ་སོགས་ཉེས་པ་མང་པོ་འབྱུང་ཞེས་ཤ་བོ་པས།
    ཆོས་པ་གཞན་ལ་བསྙེན་བཀུར་བྱེད་པ་མཐོང་ན་ཁོས་མི་བཟོད་པ་འདི་ཞེས་རང་ལ་སུན་འབྱིན་མཛད་དེ་རྙེད་བཀུར་ལ་སོགས་ཀྱི་དོན་དུ་བདག་བསྟོད་གཞན་སྨོད་བྱས་ན་ཉེས་པ་ཆེའོ།
    །ཞེས་གསུངས་སོ། ། དེ་ལྟར་རྙེད་བཀུར་ལ་ཆགས་ན་རང་ཉིད་འཁོར་བ་དང་ངན་སོང་གི་གནས་སུ་འཆིང་བྱེད་ཀྱི་ལྕགས་སྒྲོག་ལྟ་བུ་ཡིན་ཏེ།
  139: རྒྱལ་སྲས་ཉིད་ཀྱིས། རྙེད་བཀུར་།འཆིང་བྱེད་ཡིན་པས་འདོད་ཡོན་འཁྲི་བ་ཆོད། །ཅེས་གསུངས་པས་སོ།
    །གཞན་ཡང་རྙེད་བཀུར་སོགས་ཚེ་འདིའི་ཕུན་ཚོགས་འདི་ཇི་ལྟར་འབད་པས་བསྒྲུབས་ཀྱང་སྔོན་གྱི་བསོད་ནམས་དཀར་པོའི་བསགས་པ་མེད་ན།
    རང་འབད་པས་ཅི་ཡང་མི་འགྲུབ་ལ། གལ་ཏེ་ལོངས་སྤྱོད་སོགས་ཅུང་ཟད་རྙེད་ཀྱང་འཛད་སླ་བ་དང་དགྲ་དང་ཐུན་མོང་དུ་གྱུར་པ་སོགས་སྡུག་བསྔལ་གྱི་གཞི་དང༌།
    ལོགས་སྤྱོད་ཇི་ལྟར་འཕེལ་ནའང་དེ་བཞིན་དུ་སྲེད་།པ་ལྷག་པར་འཕེལ་བར་འགྱུར་བ་སྟེ། དཔེར་ན་མེ་འབར་བའི་སྟེང་དུ་བུད་ཤིང་བསྣན་ན་ལྷག་པར་འབར་བ་བཞིན་ཡིན་ཞེས་རྒྱལ་སྲས་ཉིད་ཀྱིས།
    རྙེད་བཀུར་ལ་སོགས་ཚེ་འདིའི་ཕུན་ཚོགས་རྣམས། །འབད་ནས་བསྒྲུབས་ཀྱང་འགྲུབ་པར་མ་ངེས་ལ།
    །གྲུབ་ཀྱང་སྲེད་པ་ལྷག་པར་འཕེལ་འགྱུར་ཏེ། །བུད་ཤིང་མང་བས་མེ་ལྕེ་འཕེལ་བ་བཞིན། །ཞེས་གསུངས་སོ།
    ། དེ་ལྟར་རྙེད་ལ་ཆགས་ཤིག་སྲེད་པ་འཕེལ་བའི་དབང་དུ་གྱུར་ན་ནི་སྒོ་གསུམ་ཆོས་མིན་གྱི་བྲེལ་བ་མང་པོའི་དབང་དུ་གྱུར་ནས།
    རང་རྒྱུད་ན་སྔར་ཡོད་ཀྱི་ཐོས་བསམ་སྒོམ་པ་སོགས་ལེགས་ལམ་དམ་པའི་ཆོས་ཀྱི་བྱ་བ་ཅི་ཡོད་ཉམས་པར་འགྱུར་ཞིང་།
    ཕྱིས་རྣམ་པར་དཀར་བའི་བསོད་ནམས་རང་རྒྱུད་ལ་མི་འཕེལ་བའི་སྒོ་གཏན་དུའང་འགྱུར་ངེས་པས་ན་ད་ལྟ་བདག་གི་མཛའ་བཤེས་དང་སྦྱིན་བདག་ཅེས་དེ་དག་གི་ཁྱིམ་དང་ལོངས་སྤྱོད་རྣམས་ལ་ཆགས་པ་སྤོང་བར་བྱེད་པ་ནི་རྒྱལ་སྲས་བྱང་ཆུབ་སེམས་དཔའ་རྣམས་ཀྱིས་ཉེས་པ་འབྱུང་བའི་རྩ་བ་རྙེད་བཀུར་དང་དེའི་གཞི་ཁྱིམ་ལ་ཆགས་པ་སྤོང་ཚུལ་གྱི་ལག་ལེན་ཡིན་ནོ།
    །
  140: དེ་ལྟར་བྱང་ཆུབ་སེམས་དཔའ་མཁས་པ་རྣམས་ཀྱིས་ནི་རྙེད་པ་དང་བཀུར་སྟི་ཐམས་ཅད་སྤང་བའི་ཕྱིར་དུ་ལྷག་པའི་བསམ་པས་འདོད་པ་ཆུང་བ་ལ་གནས་པར་བྱ་ཞིང་།
    ཁྱད་པར་དུ་རབ་ཏུ་བྱུང་བ་ཞིག་ཡིན་ན་རྣམ་པ་ཀུན་ཏུ་འདོད་པ་ཆུང་བ་ལ་གནས་དགོས་ཏེ། ཇོ་བོས།
    རབ་བྱུང་འཆིང་བ་དམ་པོ་གང༌། །རྙེད་པ་དང་ནི་བཀུར་སྟི་དང་། །འཆིང་བ་དེལས་གྲོལ་པ་གང་།
    །མི་ཡི་ནང་གི་པདྨ་བཞིན། །ཞེས་གསུངས་པས་སོ། ། དེས་ན་རབ་ཏུ་བྱུང་བ་ཞིག་ཡིན་ན་རྙེད་བཀུར་དང་སྙན་གྲགས་ལ་ཆགས་པ་ནི་འཆིང་བ་དམ་ལྡན་ཞེས་དམ་པ་རྣམས་ཀྱིས་ཤིན་ཏུ་སྨད་པའི་གནས་ཡིན་ཏེ།
    འོད་སྲུང་གི་ཞུས་པ་ལས། ལྟ་གྱུར་འཆིང་དང་རྙེད་དང་བཀུར་སྟི་དང༌། །གྲགས་པའི་འཆིང་བ་རབ་ཏུ་བྱུང་བ་ཡི།
    །འཆིང་བ་དམ་ཞེས་འཕགས་པ་རྣམས་ཀྱིས་གསུངས། །དེ་བས་རྟག་ཏུ་རབ་ཏུ་བྱུང་བས་སྤངས། །ཞེས་སོགས་གསུངས་པས་སོ།
    །འོ་ན་འདོད་པ་ཆུང་ཞིང་ཆོག་ཤེས་པ་ལ་ཕན་ཡོན་ཅི་ཞིག་འབྱུང་ཞེ་ན། དེ་ནི་འཕགས་པའི་ནོར་དམ་པ་ཞེས་ཤིན་ཏུ་རྙེད་པར་དཀའ་བ་ཞིག་ཡིན་ཏེ།
    ཇི་སྐད་དུ། ཆོག་ཤེས་བདེ་སྤྱད་གང་ཡིན་པ། །དབང་པོས་ཀྱང་ནི་རྙེད་དཀའ་སྟེ། །ཞེས་གསུངས་པ་ལྟར།
    ལྷའི་དབང་པོ་ཚངས་པ་དང་བརྒྱ་བྱིན་གྱིས་ཀྱང་ཆོག་ཤེས་ཀྱི་བདེ་བ་འདི་རྙེད་མི་སྲིད་ཅིང་བསྒྲུབ་དཀའ་བ་ཡིན་པས་ན།
    གང་ལའང་མ་ཆགས་ཆོག་ཤེས་ཀྱི་འཕགས་ནོར་དང་ལྡན་ན་དམ་ཆོས་བྱང་ཆུབ་བསྒྲུབ་པ་ལ་ཕྱུག་པོའི་མཐར་ཐུག་པ་དེ་ཉིད་ཡིན་པ་དང༌།
  141: འདོད་ཡོན་གང་ལའང་སེམས་ཀྱིས་ཆགས་ཞེན་ཆོད་ན་སེམས་སྐྱིད་པ་ཐམས་ཅད་ཀྱི་མཐར་ཐུག་པའང་དེ་ཉིད་ཡིན་ཞེས་རྒྱལ་སྲས་ཉིད་ཀྱིས།
    ཆོག་ཤེས་བློ་དང་ལྡན་ན་ཕྱུག་པོའི་མཐར་ཐུག་ཡིན། །གང་ལ་ཆགས་ཞེན་མེད་ན་སྐྱིད་པའི་མཐར་ཐུག་ཡིན།
    །ཞེས་སོགས་གསུངས་པ་བཞིན་ནོ། ། ༈ བཞི་བ་ནི། ཞེས་དེའང་མདོ་ལས། བྱང་ཆུབ་སེམས་དཔའ་གང་གིས་སེམས་ཅན་ལ་གནོད་པའི་ཚིག་དེ་སྨྲ་བར་མི་བྱའོ།
    །ཞེས་གསུངས་པས་ན། ཚིག་རྩུབ་སྨྲས་ན་སྨྲ་ཡུལ་གྱི་སྙིང་ལ་མི་འབབ་པ་དང་ཡིད་གདུང་བ། རྣ་བར་གཟན་པ་དང་།
    མཐར་ཞེ་སྡང་མི་ཟད་པ་སྐྱེ་བ་སོགས་ཉེས་པ་མང་པོ་འབྱུང་བས་ན། ཚིག་གང་སྨྲ་ཡང་འཇམ་པ་དང༌།
    རྣར་སྙན་པ། མཉེན་པསོགས་མདོར་ན་གཞན་གྱི་ཡིད་དུ་འོང་ཞིང་། གཞན་དགའ་བ་སྐྱེད་ནུས་པ་ཞིག་དགོས་ཏེ།
    རྒྱུད་ལས། བྱང་ཆུབ་སེམས་དཔའ་སེམས་ཅན་ཐམས་ཅད་ཀྱི་དོན་བྱ་བའི་ཕྱིར་ཐོག་མར་འགྲོ་བ་ནི་ཚིག་སྙན་པ་ཡིན་པའི་ཕྱིར་རོ།
    །ཞེས་དང༌། སྤྱོད་འཇུག་ལས། སྨྲ་ན་ཡིད་ཕེབས་འགྲེལ་བ་དང་། །དོན་གསལ་ཡིད་དུ་འོང་བ་དང༌།
    །ཞེས་པ་ལྟར་སྙན་པར་སྨྲ་བ་དེ་ནི་རྒྱལ་སྲས་བྱང་ཆུབ་སེམས་དཔའ་རྣམས་ཀྱིས་གདུལ་བྱའི་དོན་དུ་བསྡུ་བཞིས་གཞན་དོན་མཛད་པའི་སྐབས་ནའང་ངེས་པར་བསྟེན་དགོས་པ་སྟེ།
    ཇི་སྐད་དུ། སྦྱིན་དང་སྙན་སྨྲ་དོན་སྤྱོད་དོན་མཐུན་དང་། །བསྡུ་བ་རྣམ་པ་བཞི་ཡི་དཔུང་གྲོགས་བཅས།
    །ཞེས་སོགས་གསུངས་པའི་ཕྱིར་རོ། ། དེ་ལྟར་ཚིག་རྩུབ་ནི་གཞན་རྒྱུད་ལ་ཁོང་ཁྲོ་སྐྱེད་བྱེད་ཀྱི་རྒྱུ་ཡིན་པས་ཤིན་ཏུ་རྩུབ་མོའི་ཚིག་གིས་སེམས་ཅན་གཞན་དག་གི་སེམས་འཁྲུགས་པར་འགྱུར་ཞིང་།
  142: རྒྱལ་སྲས་བྱང་ཆུབ་སེམས་དཔའ་རྣམས་ཀྱིས་གཞན་སེམས་ཅན་རྣམས་ལ་ཚིག་གང་སྨྲ་ནའང་གཞན་གྱི་ཡིད་འོང་གི་ཚིག་སྙན་པར་སྨྲ་བ་དང་།
    འཇམ་ཞིང་མང་ཉུང་སྒྲའི་མཐོ་དམན་རན་པ་སྨྲ་བའི་སྤྱོད་ཚུལ་ལེགས་པ་སོགས་རྒྱལ་སྲས་ཀྱི་སྤྱོད་པ་བཟང་པོའི་ཚུལ་ལས་ཀྱང་ཉམས་པར་འགྱུར་བ་ཉེས་པ་མང་བ་སོགས་རྒྱུ་མཚན་དེ་དག་གི་ཕྱིར་ན་སེམས་ཅན་གཞན་རྣམས་ལ་ཚིག་སྨྲ་བའི་ཚེ་ན་རང་གི་ཚིག་ལ་རང་གི་དྲན་པས་བཟུང་ཞིང་ཤེས་བཞིན་གྱིས་བརྟགས་ནས་ཕ་རོལ་གྱི་ཡིད་དུ་མི་འོང་བའི་ཚིག་རྩུབ་མོ་སྨྲ་བ་སྤོང་བ་ནི་རྒྱལ་སྲས་བྱང་ཆུབ་སེམས་དཔའ་རྣམས་ཀྱིས་མི་སྙན་པའི་ཚིག་སྤོང་ཚུལ་གྱི་ལག་ལེན་ཡིན་ནོ།
    ། དེའང་གཞན་ལ་ཚིག་སྨྲ་བའི་ཚེ་ན་དེའི་ཁྱད་པར་ལ་བཤེས་སྤྲིངས་ལས། རྒྱལ་བས་སྙིང་ལ་འབབ་དང་བདེན་པར་སྨྲ།
    །ལོག་པར་སྨྲ་ལྡན་སྐྱེས་བུ་རྣམས་ཀྱིས་ནི། །སྦྲང་རྩི་མེ་ཏོག་མི་གཙང་ལྟ་བུའི་ཚིག །རྣམ་གསུམ་བཀའ་བསྩལ་དེ་ལས་ཐ་མ་སྤངས།
    །ཞེས་པ་སྟེ། སྤྱིར་གཞན་ལ་ཚིག་སྨྲ་ཚུལ་ལ་སྙན་པར་སྨྲ་བ་དང་། བདེན་པར་སྨྲ་བ། ལོག་པར་སྨྲ་བ་དང་གསུམ་ལས་སྙན་པར་སྨྲ་བ་ནི་གཞན་དགའ་བར་བྱེད་པའི་ཚིག་སྙིང་ལ་འབབ་པ་སྦྲང་རྩི་ལྟ་བུ་དང་།
    བདེན་པར་སྨྲ་བ་ནི་མཛེས་ཤིག་བསྔགས་པར་འོས་པ་མེ་ཏོག་ལྟ་བུ་དང་། ལོག་པར་སྨྲ་བ་ནི་ཀུན་གྱིས་སྨད་པར་བྱ་བ་མི་གཙང་བ་ལྟ་བུ་དང་གསུམ་ལས།
    དང་པོ་གཉིས་ནི་བླང་བྱ་དང་ཐ་མ་ནི་སྤང་བྱ་ཉིད་དུ་གསུངས་སོ། །གཞན་ཡང་ཇོ་བོས། གཞན་གྱི་སྙིང་ལ་མི་འབབ་པའི།
    །
  143: ཚིག་དེ་མཁས་པས་རིང་དུ་སྤངས། །ཞེས་གསུངས་པས་ན། འཛུམ་པའི་བཞིན་མདངས་བསྟན། བྱམས་པས་རྗེས་སུ་བཟུང་།སྙན་པའི་ངག་གིས་བསུས་ནས་བཤད་དགོས་ཞེས་ཇོ་བོས།
    རྟག་ཏུ་འཛུམ་པའི་བཞིན་དང་བྱམས་པའི་ཡིད་ཀྱིས་དྲང་པོར་སྨོས། །ཞེས་དང༌། ཁ་རག་པས། ཚིག་རྩུབ་དུག་མདའ་མ་འཕེན་པར།
    །རྒྱུད་ངན་ཞེ་སྡང་སྤོངས་ཤིག་ཨང་། །ཞེས་གསུངས་པ་ལྟར་རོ། ། ༈ གསུམ་པ་ཉོན་མོངས་སྤོང་ཚུལ་ལ་བསླབ་པ་ནི།
    ཞེས་དེའང་ཆགས་སོགས་ཉོན་མོངས་པ་རྣམས་ཇི་ལྟར་སྐྱེས་ཀྱང་གཉེན་པོ་མ་བསྟེན་པར་ཁོ་རང་གང་དགར་སྐྱེར་བཅུག་སྟེ་ཉོན་མོངས་པའི་དབང་དུ་སོང་ཞིང་རིམ་གྱིས་གོམས་པར་གྱུར་ན།
    མཐར་གཉེན་པོས་ཀྱང་བཟློག་དཀའ་བས་ན། བླང་དོར་མི་བརྗེད་པའི་དྲན་པ་དང་སྒོ་གསུམ་ལ་ཡང་ཡང་བརྟགས་པའི་ཤེས་བཞིན་སྐྱེས་བུ་སྟོབས་ལྡན་ལྟ་བུ་དེ་གཉིས་ཀྱིས་ཐབས་སྣ་ཚོགས་ཀྱི་གཉེན་པོ་མཚོན་ཆ་ཤིན་ཏུ་རྣོན་པོའི་ལག་ཆ་བཟུང་ནས།
    གང་ཆགས་སོགས་ཉོན་མོངས་པ་རྣམས་དང་པོ་སྐྱེས་པ་ལ་ཕྱོགས་པའི་ཀུན་རྟོག་དང་སྐྱེས་མ་ཐག་ཏུ་མགོ་འབུར་ཙམ་ནས་ཐབས་ཁྱད་པར་བའི་གཉེན་པོའི་མཚོན་གྱིས་འཇོམས་ཤིང་
    སྤོང་བར་བྱེད་དགོས་ཏེ། སྤྱོད་འཇུག་ལས། འདི་ལ་བདག་གིས་ཞེན་བྱ་ཞིང་། །འཁོན་དུ་བཟུང་ནས་གཡུལ་སྤྲད་དེ།
    །ཞེས་དང༌། ཉོན་མོངས་ཉོན་མོངས་ཤེས་རབ་མིག་གིས་སྤོངས། །ཞེས་དང་། གླང་ཐང་པས། སྤྱོད་ལམ་ཀུན་ཏུ་རང་རྒྱུད་ལ།
    །རྟོག་ཅིག་ཉོན་མོངས་སྐྱེས་མ་ཐག །བདག་གཞན་མ་རུངས་བྱེད་པས་ན། །བཙན་ཐབས་གདོང་ནས་བཟློག་པར་བྱ།
    །ཞེས་གསུངས་པས་ན། ཇི་ལྟར་བཟློག་ཚུལ་ཡང་དྲན་ཤེས་ཀྱི་སོ་བཙུགས་ཏེ།
  144: ཉོན་མོངས་པའི་མགོ་ནམ་འབུར་བ་ལ་དེ་ཉིད་དུ་ངོས་ཟིན་པར་བྱས་ནས། དེ་ལ་དགྲར་བཟུང་སྟེ་གཉེན་པོ་བདག་མེད་རྟོགས་པའི་ཤེས་རབ་ཀྱི་མདུང་གིས་བསྣུན་ནས་དྲུང་འབྱིན་གྱི་ཚུལ་དུ་གསོད་དགོས་ཀྱི།
    ཉོན་མོངས་པའི་དབང་དུ་བཏང་ནས་བཞག་ན་ནི་ཁོའི་སྟོབས་ཤུགས་ཇེ་ཆེར་སོང་ནས་མཐར་སྤོང་དཀའ་བ་ཡིན།
    དེས་ན་གཉེན་པོ་བསྟེན་ཏེ་ཉོན་མོངས་པའི་དགྲ་དེ་འཇོམས་ནུས་ན་དེ་ནི་ཐེག་ཆེན་རྒྱལ་སྲས་དཔའ་བོ་ཞེས་པའི་མིང་དོན་མཐུན་པར་གྱུར་པ་ཡིན་ཞེས་ཇོ་བོས།
    ཉོན་མོངས་གཉེན་པོས་ཐུག་འཇོམས་པའི། །སྐྱེས་བུ་མཆོག་དེ་དཔའ་བོ་ཡིན། །ཞེས་དང༌། ཉོན་མོངས་པ་ནམ་བྱུང་ན་གཉེན་པོ་དྲན་དགོས་པ་ཡིན།
    ཉོན་མོངས་པ་ཁ་རྒྱལ་དུ་བཏང་བས་ཆོས་ཀྱི་དགོས་པ་ཅི་ཡོད། །ཅེས་གསུངས་པ་དང་། འབྲོམ་གྱིས་ཆོས་དང་ཆོས་མིན་གྱི་གནམ་ཐིག་གསུངས་པའི་སྐབས་ན།
    ཉོན་མོངས་པའི་གཉེན་པོར་འགྲོ་ན་ཆོས་ཡིན། མི་འགྲོ་ན་ཆོས་མིན། ཞེས་དང༌། དཔལ་སྤྲུལ་གྱིས།
    ཉོན་མོངས་གཉེན་པོར་མ་སོང་བསྒོམ་པ་སྐྱུར་ཐོངས། །ཞེས་གསུངས་སོ། ། དེས་ན་བྱང་ཆུབ་ཀྱི་སེམས་ཡིད་བཞིན་གྱི་ནོར་བུ་ལྟ་བུ་དེ་ཉིད་ཉོན་མོངས་པའི་ཆོམ་རྐུན་གྱི་ལག་ཏུ་ཤོར་བར་ཉེན་ཆེ་བས་ན་དྲན་ཤེས་ཀྱི་སྒོ་སྲུང་གིས།
    གཉེན་པོ་བདག་མེད་རྟོགས་པའི་ཤེས་རབ་ཀྱི་མདུང་ཐུང་ཐོགས་ནས་རྒྱུན་དུ་བྱ་ར་བྱས་ཏེ། ཉོན་མོངས་པ་རྒོད་ན་གཉེན་པོའི་སྟོབས་ཤུགས་ཆེར་བསྐྱེད་དགོས་པ་དང༌།ཉོན་མོངས་པ་ཉམས་དམའ་ན་གཉེན་པོའང་ཅུང་ཟད་ལྷོད་ན་ཆོག་ཅེས་འབན་གུང་རྒྱལ་གྱིས།
    ངའི་སེམས་ཀྱི་མཁར་སྒོ་ན་གཉེན་པོའི་མདུང་ཐུང་ཞིག་མནན་ལ་བསྡད་པ་མིན་པ་གཞན་བྱ་རྒྱུ་མེད།
  145: ཁོ་གྲིམ་ན་ང་གྲིམ། ཁོ་གློད་ན་ང་གློད། ཅེས་དང༌། སྨྱུག་རུམ་པས། ཉོན་མོངས་ཉུག་གིས་བྱུང་།ཙ་ན་ལེ་ལོ་མི་བྱ་བར།
    མོད་ལ་གཉེན་པོས་ཟློག ཅེས་དང་། དེ་ཕྱིར་དཔེར་ན་གཡུལ་འཁྲུག་པའི་སྐབས་དཔའ་བོ་ཞིག་གིས་རང་གི་ལག་གི་རལ་གྲི་ཐང་ལ་ལྷུང་ན་ཕ་རོལ་པོ་དེས་གསོད་འོང་སྙམ་ནས་སྐྲག་འཇིགས་ཀྱིས་རལ་གྲི་དེ་མྱུར་དུ་ལེན་པ་བཞིན་དུ།
    དྲན་ཤེས་ཀྱི་གཉེན་པོའི་རལ་གྲི་ལག་ནས་ཤོར་ན་ངན་འགྲོར་ལྟུང་བར་འཇིགས་ནས་དེ་མ་ཐག་ཏུ་དྲན་པ་བསྟེན་ཏེ་འཕྲལ་དུ་གཉེན་པོ་བདག་མེད་རྟོགས་པའི་ཤེས་རབ་ཀྱི་རལ་གྲི་ལེན་དགོས་ཏེ།
    སྤྱོད་འཇུག་ལས། གཡུལ་དུ་རལ་གྲི་ལྷུང་བ་ན། །འཇིགས་པས་མྱུར་དུ་ལེན་པར་བྱེད། །དེ་བཞིན་དྲན་པའི་མཚོན་ཤོར་ན།
    །དམྱལ་བའི་འཇིགས་དྲན་མྱུར་དུ་བླང༌། །ཞེས་སོགས་གསུངས་པས་སོ། ། དེའང་དཔེར་ན་དུག་མདས་རང་གི་ལུས་ལ་རྨ་བྱས་ན་དེ་མ་ཐག་ཏུ་རྨ་དང་ལྷན་དུ་ཤ་ཁོལ་བུར་མ་བཅད་ན།
    དུག་ཁྲག་རྩའི་ལམ་བརྒྱུད་ནས་ལུས་ཡོངས་ལ་དུག་གིས་ཁྱབ་པ་བཞིན་དུ། ཉོན་མོངས་པ་སྐྱེས་མ་ཐག་ཏུ་གཉེན་པོ་བསྟེན་ཏེ་འབུར་འཇོམས་མ་བྱས་ན།
    ཉོན་མོངས་པ་དེས་བདག་ལ་གླགས་རྙེད་ཚེ་ཉོན་མོངས་པའི་ཉེས་པ་དེ་རང་གི་སེམས་ལ་ཁྱབ་ཏེ་སྡིག་བསྔལ་མི་བཟད་པ་བསྐྱེད་འོང་ཞེས་སྤྱོད་འཇུག་ལས།
    ཇི་ལྟར་ཁྲག་ལ་རྟེན་བཅས་ནས། །དུག་གིས་ལུས་ལ་ཁྱབ་གྱུར་པ། །དེ་བཞིན་གླགས་ནི་རྙེད་གྱུར་ན།
    །ཉེས་པ་སེམས་ལ་ཁྱབ་པར་འགྱུར། །ཞེས་གསུངས་སོ། ། དེ་བཞིན་དུ་གཉེན་པོ་དེ་ཉིད་ཉོན་མོངས་པའི་དགྲ་དང་
    སྤང་གཉེན་གཡུལ་སྤྲད་པའི་ཚེ་ན་རང་གི་སེམས་ཧ་ཅང་བསྒྲིམས་ནས་དྲན་ཤེས་བསྟེན་དགོས་ཏེ།
  146: དཔེར་ན་ཡུལ་གྱི་སྲོག་བདག་གི་རྒྱལ་པོ་ཞིག་གིས་ཁྲིམས་འོག་ཏུ་ཚུད་པའི་ཉེས་ཅན་ཞིག་གི་མགོ་ཐོག་ཏུ་ཡུངས་མར་གྱིས་བཀང་བའི་སྣོད་ཅིག་བཟུང་དུ་བཅུག་ཅིང་།
    གཤེད་མ་རལ་གྲི་ཐོགས་པ་མང་པོས་མཐའ་བསྐོར་ནས་རྒྱལ་བོའི་ཕོ་བྲང་ལ་སྐོར་བ་བྱེད་དུ་བཅུག་སྟེ།
    དེའི་ནང་ནས་ཅུང་ཟད་ཅིག་བོ་ན་ཁྱོད་གསོད་དོ་ཞེས་བསྒོས་ནས།འགྲོ་བ་ན་ཁོ་རང་ཤིན་ཏུ་འཇིགས་ནས་སེམས་གཞན་དུ་མི་གཡེང་བ་བཞིན་དུ།
    བརྟུལ་ཞུགས་ཅན་གྱིས་ཉོན་མོངས་པའི་དགྲ་དང་འཐབ་ཚེ་དེ་བཞིན་དུ་བསྒྲིམས་ཏེ། དྲན་ཤེས་བསྟེན་དགོས་པར་བསྟན་ཏོ།
    ། གཞན་ཡང་དཔེར་ན་རྡར་མ་ཞིག་གི་པང་དུ་གློ་བུར་དུ་སྦྲུལ་ཞིག་འོང་ན་དེ་སྐྲག་ནས་རང་དབང་མེད་པར་མྱུར་དུ་ལྡིང་བ་ལྟར་དུ་རང་རྒྱུད་ལ་ཉོན་མོངས་པ་སྦྲུལ་གདུག་ལྟ་བུ་དེ་གློ་བུར་དུ་བྱུང་ཚེ་འཕྲལ་དུ་གདོང་བཟློག་བྱེད་དགོས་ཏེ།
    སྤྱོད་འཇུག་ལས། དེ་བས་པང་དུ་སྦྲུལའོང་ན། །ཇི་ལྟར་རིངས་བས་ལྡིང་བ་ལྟར། །དེ་བཞིན་གཉིད་དང་སྐོམ་འོང་ན།
    །མྱུར་དུ་དེ་དག་བཟློག་པར་བྱ། །ཞེས་གསུངས་པས་སོ། །རྒྱུ་མཚན་དེ་དག་གི་ཕྱིར་ན་རང་རྒྱུད་ལ་ཆགས་སོགས་ཉོན་མོངས་པ་སྐྱེས་མ་ཐག་ཏུ་འབུར་འཇོམས་བྱེད་པ་ནི་རྒྱལ་སྲས་བྱང་ཆུབ་སེམས་དཔའ་རྣམས་ཀྱིས་ཉོན་མོངས་པའི་གཉེན་པོ་བསྟེན་ཚུལ་གྱི་ལག་ལེན་ཡིན་ནོ།
    ། བཞི་བ་དྲན་ཤེས་ལྡན་པས་གཞན་དོན་བསྒྲུབ་པ་ལ་བསླབ་པ་ནི། ཞེས་དེའང་སྤྱིར་རང་ཉིད་བྱང་ཆུབ་སེམས་དཔའི་ལམ་ལ་སློབ་པའི་གང་ཟག་ཅིག་ཡིན་ན་ངེས་པར་དུ་དྲན་ཤེས་བཞིན་བག་ཡོད་གསུམ་བསྟེན་དགོས་པས་དེ་དག་གང་ཞེ་ན།
    །
  147: དེའང་དགེ་བའི་དམིགས་རྣམ་མི་བརྗེད་པའི་དྲན་པ་དང༌། སྒོ་གསུམ་ལ་ཡང་ཡང་བརྟག་པའི་ཤེས་བཞིན།
    འཇུག་ལྡོག་གི་གནས་ལ་གཟོབ་པ་ལྷུར་ལེན་པའི་བག་ཡོད་དང་གསུམ་མོ། །དེ་ལས་དྲན་པ་ནི་བླང་དོར་བྱེད་ཚུལ་གྱི་དམིགས་རྣམ་མི་བརྗེད་པ་དེ་ཉིད་ཡིན་པས།
    འདི་ནི་ཐམས་ཅད་དུ་ཤིན་ཏུ་གལ་ཆེ་སྟེ། བཤེས་སྤྲིངས་ལས། དེ་ནི་བསྒྲིམས་ཏེ་མངོན་པར་བསྲུང་བགྱི་སྟེ།
    །དྲན་པ་ཉམས་པས་ཆོས་ཀུན་འཇིག་པར་འགྱུར། །ཞེས་གསུངས་པས་ན་སེམས་བསྒྲིམས་ཏེ་དགེ་བའི་དམིགས་རྣམ་མི་བརྗེད་པར་བརྩོན་པ་དྲག་པོས་དྲན་པ་འདི་ཉིད་མ་བསྟེན་ན།
    དྲན་པ་ཉམས་པའི་ཚེ་ན་ནི་རང་རྒྱུད་ཀྱི་དགེ་བའི་ཆོས་བྱང་ཆུབ་ཀྱི་སེམས་དང་བསྔོ་བས་མ་ཟིན་པ་གང་ཡོད་མ་ལུས་པ་འཇིག་པའི་ཕྱིར་རོ།
    ། ཤེས་བཞིན་ནི་མདོར་བསྡུ་ན་རང་གི་ལུས་ངག་ཡིད་གསུམ་ལ་སོ་སོར་ཡང་ཡང་བརྟགས་ཤིང་དཔྱད་དེ་ལེགས་ཉེས་སྤང་བླང་ཐམས་ཅད་ལ་ཤེས་ནས་འཇུག་པ་དེ་ཉིད་དོ།
    །འདི་ནི་ཤེས་བཞིན་གྱིས་བྱ་ར་བྱས་ཏེ་རང་རྒྱུད་བསྲུང་བའི་ཐབས་ཚུལ་ཡིན་ཏེ། སྤྱོད་འཇུག་ལས།
    ལུས་ངག་སེམས་ཀྱི་གནས་སྐབས་ལ། །ཡང་དང་ཡང་དུ་བརྟག་བྱ་བ། །འདི་ཉིད་ཁོ་ན་མདོར་ན་ནི། །ཤེས་བཞིན་སྲུང་བའི་མཚན་ཉིད་དོ།
    །ཞེས་གསུངས་པས་སོ། །དེ་ལྟར་མདོ་སྔགས་ཀྱི་ཉམས་ལེན་གང་ཞིག་བྱས་ཀྱང་དྲན་ཤེས་བསྟེན་པ་ལ་རག་ལས་པས་ན།
    འདི་རང་རྒྱུད་བསྲུང་བ་ལ་ཤིན་ཏུ་གལ་ཆེའོ། །བག་ཡོད་ནི་འཇུག་ལྡོག་གི་གནས་ལ་ལེགས་པར་གཟོབ་པ་དེ་ཉིད་ཡིན་པས་འདི་ནི་དགེ་བའི་ཆོས་མ་ལུས་པ་རང་རྒྱུད་ལ་སྐྱེད་པའི་རྩ་བ་ཡིན་ཞེས་མདོ་ལས།
  148: དགེ་བའི་ཆོས་སུ་བརྗོད་པ་ཇི་སྙེད་པ། །ཀུན་གྱི་རྩ་བ་བག་ཡོད་འདི་ཡིན་ཏེ། །ཞེས་གསུངས་པས་སོ།
    ། མདོར་ན་བྱང་སེམས་རྣམས་ཀྱིས་སྤྱོད་ལམ་ཐམས་ཅད་དུ་དྲན་ཤེས་བཞིན་བག་ཡོད་གསུམ་གྱིས་ཟིན་པའི་སྒོ་ནས་མི་དགེ་བ་དང་ཉེས་པ་ལས་ལྡོག་ཅིང་དགེ་བའི་ལས་ལ་འཇུག་པ་སྟེ།སྤྱོད་ཡུལ་ཡོངས་སུ་དག་པའི་མདོ་སྡེ་ལས་གསུངས་པ་ལྟར་བྱ་བ་ཅི་བྱེད་ཀྱང་དངོས་དང་བརྒྱུད་ནས་གཞན་ཕན་བྱང་ཆུབ་སེམས་ཀྱིས་རྩིས་ཟིན་པར་བྱས་ཏེ་གཞན་དོན་དུ་རྫོགས་བྱང་དོན་གཉེར་གྱི་སྨོན་སེམས་མ་ཉམས་ན་བྱང་སེམས་ཀྱི་བསླབ་བྱ་ཐམས་ཅད་འདིར་འདུས་པ་ཡིན་ཞེས་རྒྱལ་པོ་ལ་གདམས་པའི་མདོ་ལས།
    རྒྱལ་པོ་ཆེན་པོ་ཁྱོད་ནི་འདི་ལྟར་བྱ་བ་མང་བ་བྱེད་པ་མང་བས། ཉིན་མཚན་དུ་སྦྱིན་པ་ནས་ཤེས་རབ་ཀྱི་བར་ལ་སློབ་པར་མི་ནུས་ཏེ།
    དེ་བས་རྒྱལ་པོ་ཆེན་པོ་ཁྱོད་ཡང་དག་པར་རྫོགས་པའི་བྱང་ཆུབ་ལ་དང་པ་དང༌། དོན་དུ་གཉེར་བ་དང་།
    སྨོན་པ་རྟག་པ་རྒྱུན་དུ་དྲན་པར་གྱིས་ལ་ཡིད་ལ་སྒོམས་ཤིག་ཅེས་གསུངས་པ་དང་། བྱང་ཆུབ་སེམས་འགྲེལ་ལས།
    གཞན་ཕན་ལས་ལ་མཐུ་མེད་ཀྱང་། །དེ་ཡི་བསམ་པ་རྟག་ཏུ་བྱ། །གང་ལ་བསམ་པ་དེ་ཡོད་པ། །དེ་ནི་དེ་ལ་དོན་གྱིས་ཞུགས།
    །ཞེས་སོགས་གསུངས་སོ། ། དེ་ལྟར་གོང་དུ་བཤད་པའི་རྒྱལ་སྲས་བྱང་ ཆུབ་སེམས་དཔའི་བསླབ་བྱ་ཐམས་ཅད་མདོར་བསྡུ་ན།
    གནས་གང་དང་གང་དུ་སྤྱོད་ལམ་རྣམ་བཞི་ཅི་དང་ཅི་བྱེད་ཀྱང་རང་གི་སེམས་ཀྱི་གནས་།སྐབས་དེ་དགེ་མི་དགེ་ལུང་མ་བསྟན་ཇི་འདྲ་བ་ཞིག་ཏུ་འགྱུར་བཞིན་ཡོད་ཅེས་དུས་དང་རྣམ་པ་ཀུན་ཏུའམ་རྒྱུན་ཆགས་སུ་དྲན་པ་དང་ཤེས་བཞིན་ལྡན་པའམ་མ་ཉམས་པའི་སྒོ་ནས་ཡང་ཡཾང་བརྟག་དཔྱད་དང་ཞུན་འཐར་བྱས་ཏེ།
  149: བྱང་ཆུབ་ཀྱི་སེམས་རིན་པོ་ཆེའི་སྒོ་ནས་གཞན་ཕན་གྱི་དོན་འབའ་ཞིག་བསྒྲུབ་པར་བྱ་བ་ནི་རྒྱལ་སྲས་བྱང་ཆུབ་སེམས་དཔའ་རྣམས་ཀྱིས་དོན་གཉིས་བསྒྲུབ་ཚུལ་གྱི་ལག་ལེན་ཐམས་ཅད་ཀྱི་གནད་ཤིན་ཏུ་གཅེས་པ་ཡིན་ནོ།
    ། དེའང་བྱང་ཆུབ་སེམས་དཔའི་བསླབ་པ་བསྲུང་བར་འདོད་པ་རྣམས་ཀྱིས་ནི་སྒོ་གསུམ་རབ་ཏུ་བསྒྲིམས་ཏེ།
    རང་གི་སེམས་འདི་ཉིད་དྲན་ཤེས་ཀྱིས་ལེགས་པར་བསྲུང་ཐབས་ཀྱི་བརྟུལ་ཞུགས་ཉིད་དུ་མ་གྱུར་ན་གཞན་བརྟུལ་ཞུགས་མང་པོ་དགོས་པ་མེད་དེ།
    བརྟུལ་ཞུགས་གནད་དུ་མ་སོང་བ་ཡིན་པའི་ཕྱིར་རོ། །སྤྱོད་འཇུག་ལས། བསླབ་པ་བསྲུང་བར་འདོད་པ་ཡིས།
    །རབ་ཏུ་བསྒྲིམས་ཏེ་སེམས་བསྲུང་བྱ། ། །སེམས་བསྲུང་བརྟུལ་ཞུགས་མ་གཏོགས་པའི། །བརྟུལ་ཞུགས་མང་པོས་ཅི་ཞིག་བྱ།
    །ཞེས་གསུངས་པའི་ཕྱིར་རོ། ། དེས་ན་དྲན་ཤེས་བཞིན་བག་ཡོད་གསུམ་ལ་བསྟེན་ནས་འབད་པ་དྲག་པོས་རང་གི་སེམས་འདི་ཉིད་སྲུངས་ཤིག་ཅེས་རྒྱལ་སྲས་ཞི་བ་ལྷས་ཁོང་གིས་ཐལ་མོ་སྦྱར་ཏེ་ཕྱི་རབས་རྗེས་འཇུག་རྣམས་ལ་ཞལ་གདམས་ཀྱི་ཚུལ་དུ་གསུངས་པ་སྟེ།
    སྤྱོད་འཇུག་ལས། སེམས་བསྲུང་འདོད་པ་རྣམས་ལ་ནི། །དྲན་པ་དང་ནི་ཤེས་བཞིན་དག །ཐམས་ཅད་འབད་དེ་སྲུངས་ཤིག་ཅེས།
    །བདག་ནི་དེ་སྐད་ཐལ་མོ་སྦྱོར། །ཞེས་གསུངས་པ་དང༌། ཇོ་བོས། དྲན་དང་ཤེས་བཞིན་བག་ཡོད་པས།
    །དབང་པོའི་སྒོ་རྣམས་རྟག་ཏུ་སྲུངས། །ཉིན་མཚན་དུས་གསུམ་ཡང་དང་ཡང༌། །སེམས་ཀྱི་རྒྱུད་ལ་བརྟག་པར་བྱ།
    །ཞེས་དང༌། དགོན་པ་བས། ཉིན་མཚན་དུ་རང་གི་སེམས་ལ་བྱ་ར་བྱ་བ་ལས་གཞན་ཅི་ཡོད། ཅེས་དང་།
  150: དཔལ་སྤྲུལ་བས། སེམས་ཐུལ་སེམས་ཐུལ་རང་སེམས་ཆོས་ཀྱིས་ཐུལ། །བློ་ལྡོག་རྣམ་བཞིས་རང་གི་སེམས་ཐུལ་ན།
    །ལྟ་སྒོམ་བཟླས་བརྗོད་བསྐྱེད་རྫོགས་མེད་ན་ཡང་། །ཐར་བའི་ལམ་ལས་གཞན་དུ་འཆུག་ས་མེད། །བློ་སྦྱོངས་བློ་སྦྱོངས་རང་གི་བློ་འདི་སྦྱོངས།
    །བྱང་ཆུབ་སེམས་ཀྱིས་རང་གི་བློ་སྦྱངས་ན། །ལུས་ངག་དགེ་བ་སྣ་གཅིག་མ་འགྲུབ་ཀྱང༌། །རང་གཞན་དོན་གཉིས་འབད་མེད་ཤུགས་ཀྱིས་འགྲུབ།
    །ཞེས་སོགས་གསུངས་སོ། ། མདོར་ན་དུས་དང་རྣམ་པ་ཀུན་ཏུ་གཞན་ལ་ཕན་སེམས་ཁྱད་པར་ཅན་རེ། ལན་ལ་རེ་བ་མེད་པའི་སྒོ་ནས་རྒྱུད་ལ་ཨེ་སྐྱེ་བལྟ།
    དྲན་ཤེས་ལ་བརྟེན་ནས་རང་སེམས་ལ་ཞུ་དག་བྱེད་ནུས་ན་དེ་ལས་གཞན་དུ་ཆོས་མང་པོ་ཞིག་མ་ཤེས་ཀྱང་ཆོག་ཅེས་ཇོ་བོས།
    ཡོན་ཏན་གྱི་མཆོག་ཕན་སེམས་ཆེ་བ་ཡིན། །གདམས་ངག་གི་མཆོག་རང་སེམས་ལ་བལྟ་བ་ཡིན། །གྲོགས་ཀྱི་མཆོག་དྲན་པ་དང་ཤེས་བཞིན་ཡིན།
    །ཞེས་སོགས་གསུངས་པས་སོ། །དེས་ན་སེམས་ཅན་གཞན་ལ་ཕན་འདོད་ཀྱི་བསམ་པའི་གོ་ཆ་ནི་གཅེས་ནོར་གྱི་གཙོ་བོ་ཡིན་ཞེས་གླང་རི་ཐང་པས།
    ཐེག་པ་ཆེན་པོ་ལ་བྱ་རྒྱུ་སེམས་ཅན་གྱི་དོན་ལས་མེད་པས་གཞན་དོན་གྱི་གོ་ཆ་མ་ཆུང་། ཞེས་པ་སོགས་གསུངས་སོ།
    །མདོར་ན་ཐེག་པ་ཆེན་པོའི་ཆོས་ཚུལ་རྣམས་ལས་ཇི་ལྟར་གསུངས་པ་རྣམས་དང་རང་རྒྱུད་གཉིས་ཀ་མི་འགལ་བ་ཞིག་བྱུང་ན་དེ་ལས་གཞན་བསླབ་བྱ་ཞེས་པ་ཞིག་ཅི་ཡང་མེད་ཅེས་རྒྱལ་སྲས་ཉིད་ཀྱི་ཞལ་ནས།
    མདོར་ན་དྲན་ཤེས་ལྡན་པས་རང་རྒྱུད་ལ། །ལེགས་པར་བརྟགས་ནས་ཆོས་ནས་གསུངས་ཚུལ་དང་། །
  151: རང་གིས་ཉམས་སུ་ལེན་ཚུལ་མི་འགལ་བར། །རང་དབང་རང་གིས་ཐུབ་པ་ཤིན་ཏུ་གཅེས། །ཞེས་དང་།
    ཐེག་ཆེན་ཁྱད་ཆོས་ཡིན་པས་འགྲོ་ལ་ཕན་སེམས་སྐྱེད། །རྒྱལ་སྲས་སྤྱོད་ཚུལ་ཡིན་པས་སྒོ་གསུམ་གཞན་ཕན་སྒྲུབས།
    །ཞེས་སོགས་གསུངས་པའོ། ། ༈ ལྔ་བ་དགེ་བ་རྫོགས་བྱང་དུ་བསྔོ་བ་ནི། ཞེས་དེའང་སྤྱིར་རང་དང་གཞན་གྱིས་དུས་གསུམ་དང་འབྲེལ་བའི་དགེ་བའི་རྩ་བ་ཆེ་ཕྲ་ཅི་བསགས་ཀྱང་།
    བླ་མེད་བྱང་ཆུབ་ཆེན་པོའི་རྒྱུར་བསྔོ་བའི་འདུན་པ་དྲག་པོ་ཡོད་ན་དེའི་འབྲས་བུ་ཆུད་མི་ཟ་བར་འཐོབ་སྟེ།
    མདོ་ལས། ཆོས་རྣམས་ཐམས་ཅད་རྐྱེན་བཞིན་ཏེ། །འདུན་པའི་རྩེ་ལ་རབ་ཏུ་གནས། །གང་གིས་སྨོན་ལམ་ཅི་བཏབ་པ།
    །དེ་ཡི་འབྲས་བུ་འཐོབ་པར་འགྱུར། །ཞེས་གསུངས་པས་སོ། ། དེས་ན་བྱང་ཆུབ་ཀྱི་སེམས་ཀྱི་རྩིས་ཟིན་པའི་སྒོ་ནས་བསྔོས་ན་ལྗོན་ཤིང་བཟང་པོའི་འབྲས་བུ་ལྟར་དུ་ལན་གཅིག་སྨིན་པས་མི་ཟད་པར་གོང་ནས་གོང་དུ་འཕེལ་བ་ཡིན་ཞེས་སྤྱོད་འཇུག་ལས།
    དགེ་བ་གཞན་ཀུན་ཆུ་ཤིང་བཞིན་དུ་ནི། །འབྲས་བུ་བསྐྱེད་ནས་ཟབ་པར་འགྱུར་བ་ཉིད། །བྱང་ཆུབ་སེམས་ཀྱི་ལྗོན་ཤིང་རྟག་པར་ཡང་།
    །འབྲས་བུ་འབྱིན་པས་མི་ཟད་འཕེལ་བར་འགྱུར། །ཞེས་དང༌། བློ་གྲོས་མི་ཟད་པས་ཞུས་པའི་མདོ་ལས།
    །དགེ་བའི་རྩ་བ་བྱང་ཆུབ་ཏུ་བསྔོས་པ་ནི་བྱང་ཆུབ་སྙིང་པོ་ལ་འདུག་གི་བར་དུ་བར་མ་དོར་ཟད་པར་མི་འགྱུར་རོ།
    །ཞེས་སོགས་གསུངས་པ་ལྟར། གཞན་དོན་དུ་རྫོགས་བྱང་འཐོབ་པའི་རྒྱུར་བསྔོས་ན་ནི་སངས་རྒྱས་མ་ཐོབ་བར་དུ་དགེ་རྩ་མི་ཟད་པར་གོང་ནས་གོང་དུ་འཕེལ་བར་གསུངས་སོ།
    །
  152: དེ་ལྟ་མིན་པར་མ་བསྔོས་པ་དང་། ཡང་ན་ལོག་པར་བསྔོས་པ་དང་། དམན་པ་འཁོར་བའི་རྒྱུར་བསྔོས་པ་རྣམས་ནི་འབྲས་བུ་དེ་དང་དེ་ཐོབ་ནས་ཟད་པར་འགྱུར་རོ།
    །དེས་ན་བྱང་ཆུབ་ཏུ་བསྔོས་པ་དང་མ་བསྔོས་པ་གཉིས་ནི། དཔེར་ན་ཆུ་ཐིགས་གཅིག་རྒྱ་མཚོར་བླུག་པ་དང༌།
    རྩྭ་སྐམ་གྱི་སྟེང་དུ་བླུག་པ་གཉིས་ཆ་མཚུངས་པར་མདོ་ལས་གསུངས་པ་དང༌། གཞན་ཡང་ཇོ་བོས།
    ཉིན་མཚན་དུ་སྒོ་གསུམ་དགེ་བ་ལ་འབད་ཀྱང་རྫོགས་བྱང་དུ་བསྔོ་མ་ཤེས་ན་ཕྱིན་ཅི་ལོག་གི་རྟོག་པ་འགའ་ཞིག་གིས་འཛད།
    ཅེས་དང་། སྤྱོད་འཇུག་ལས། བསྐལ་བ་སྟོང་དུ་བསགས་པ་ཡི། །སྦྱིན་དང་བདེ་གཤེགས་མཆོད་ལ་སོགས།
    །ལེགས་སྤྱད་གང་ཡིན་དེ་ཀུན་ཀྱང༌། །ཁོང་ཁྲོ་གཅིག་གིས་འཇོམས་པར་བྱེད། །ཅེས་གསུངས་པ་ལྟར་དུ་དགེ་བའི་རྩ་བ་ཆུང་ངུ་
    རྒྱུཞིག་ཡིན་ནའང་བྱང་ཆུབ་ཆེན་པོར་བསྔོས་ན་འབྲས་བུ་མི་ཟད་པར་གོང་ནས་གོང་དུ་འཕེལ་བས་ན།
    དུས་གསུམ་དུ་བསགས་པའི་དགེ་རྩ་ཐམས་ཅད་བྱང་ཆུབ་སེམས་ཀྱིས་ཟིན་པའི་བསྔོ་བ་གལ་ཆེ་སྟེ།
    ཁ་རག་པས། དགེ་བའི་དངོས་པོ་ཆུང་ངུ་ཡང༌། །འབྲས་བུ་མི་ཟད་གོང་འཕེལ་འགྱུར། །དུས་གསུམ་བསྔོ་བ་ཐམས་ཅད་ལ།
    །སེམས་བསྐྱེད་སྔོན་དུ་ཐོངས་ཤིག་ཨང་། །ཞེས་གསུངས་པ་ལྟར་དགེ་རྩ་གང་བསགས་ཀྱང་བསྔོ་བ་དང་སྨོན་ལམ་གྱིས་ཁ་ལོ་བསྒྱུར་བས་ན་སྨོན་ལམ་འདེབས་པ་གལ་ཆེ་སྟེ།
    པུ་ཏོ་པས། དགེ་བའི་རྩ་བ་ཐམས་ཅད་སྨོན་ལམ་གྱིས་ཁ་ལོ་བསྒྱུར་བ་ཡིན་པས་དགེ་རྩ་གང་བསགས་ཀྱང་སྨོན་ལམ་འདེབས་དགོས།
    ཞེས་གསུངས་པས་སོ། །
  153: དེས་ན་གོང་དུ་བཤད་པ་དེ་ལྟར་རྒྱལ་སྲས་བྱང་ཆུབ་སེམས་དཔའི་སྤྱོད་ཕྱོགས་ཀྱི་བསླབ་བྱ་ཐམས་ཅད་ལ་བརྩོན་འགྲུས་ཀྱིས་གྲོགས་བྱས་ཏེ་བསྒྲུབ་དགོས་པར་གསུངས་པ་ལྟར་དུ་འབད་པས་བསླབ་ཅིང་བསྒྲུབ་པའི་དགེ་བ་གང་ཡིན་པ་དེས་མཚོན་ནས་རང་དང་གཞན་གྱི་དུས་གསུམ་དུ་བསགས་པའི་དགེ་རྩ་ཇི་སྙེད་ཡོད་པ་རྣམས་གང་ལ་བསྔོ་
    །བའི་ཡུལ་ནི་མཐའ་ཡས་པའི་འགྲོ་བ་སྤྱི་དང་། ཁྱད་པར་དུ་ངན་སོང་གསུམ་གྱི་གནས་ན་ཉམ་ཐག་པའི་འགྲོ་བ་རྣམས་ཀྱི་སྡུག་བསྔལ་བསལ་བར་བྱ་བའི་ཆེད་དུ་བསྔོ་དགོས།
    བསྔོ་བའི་ཚུལ་ནི་བསྔོ་བྱ་སྔོ་བྱེད་བསྔོ་བའི་བྱ་བ་སྟེ་འཁོར་གསུམ་ལ་བདེན་འཛིན་གྱི་དྲི་མ་རྣམ་པར་དག་པའི་བདག་མེད་རྟོགས་པའི་ཤེས་རབ་ཀྱི་རྩིས་ཟིན་པའི་སྒོ་ནས་གཞན་དོན་དུ་རྫོགས་པའི་བྱང་ཆུབ་ཀྱི་རྒྱུར་བསྔོ་དགོས་ཀྱི།
    དེ་ལྟ་ མིན་ པར་འཁོར་གསུམ་བདེན་ཞེན་དང་བཅས་པའི་སྒོ་ནས་བསྔོས་ན་ནི་བསྔོ་བ་དུག་ཅན་ཡིན་ཏེ།
    སྡུད་པ་ལས། ཇི་ལྟར་དུག་དང་འདྲེས་པའི་ཁ་ཟས་བཟང་ཟ་བ། །དཀར་པོའི་ཆོས་ལ་དམིགས་པའང་དེ་དང་འདྲ།
    །ཞེས་གསུངས་པ་དང༌། འཁོར་གསུམ་བདེན་ཞེན་ཡོད་མེད་ཀྱིས་བསྔོ་བ་རྣམ་པར་དག་མ་དག་གི་ཁྱད་པར་འབྱེད་པ་སྟེ།
    མདོ་ལས། གལ་ཏེ་མཚན་མར་བྱེད་པ་དེ་ནི་བསྔོ་བ་མ་ཡིན། ཅི་སྟེ་མཚན་མ་མེད་ན་བྱང་ཆུབ་ཏུ་བསྔོ་བ་ཡིན།
    །ཞེས་དང༌། འབྲོམ་གྱིས། ཆོས་ཐམས་ཅད་འཁོར་གསུམ་མི་དམིགས་པའི་རྩིས་ཟིན་པའི་དགེ་རྩ་ཐམས་ཅད་སེམས་ཅན་ཐམས་ཅད་དང་ཐུན་མོང་དུ་རྫོགས་པའི་བྱང་ཆུབ་ཏུ་བསྔོ་བར་བྱ།
    ཞེས་སོགས་གསུངས་པས་ན་འཁོར་གསུམ་པོ་བདེན་མེད་དུ་རྟོགས་པའི་ཤེས་རབ་ཀྱི་རྩིས་ཟིན་པའི་ངང་ནས་དགེ་རྩ་གང་བསྒྲུབས་གཞན་དོན་དུ་རྫོགས་པའི་བྱང་ཆུབ་ཆེན་པོའི་གོ་འཕང་འཐོབ་པའི་ཆེད་དུ་བསྔོ་བ་ནི་རྒྱལ་སྲས་བྱང་ཆུབ་སེམས་དཔའ་རྣམས་ཀྱིས་དགེ་ཚོགས་ཆུད་མི་ཟ་བར་གོང་ནས་གོང་དུ་སྤེལ་བར་བྱེད་པའི་ཐབས་མཁས་ཀྱི་ལག་ལེན་ཡིན་ནོ།
    །
  154: དེ་ལྟར་བྱང་ཆུབ་སེམས་དཔའ་རྣམས་ཀྱིས་དགེ་རྩ་གཞན་དོན་དུ་བསྔོ་ཚུལ་གྱིས་དབྱེ་བ་ལ་ཐབས་མཁས་ཀྱི་ཁྱད་པར་གསུམ་དང་ལྡན་པར་ཡང་གསུངས་ཏེ།
    ཤ་ར་པས། དགེ་བ་གང་བྱེད་ཐམས་ཅད་ལ་གཞན་དོན་དུ་སངས་རྒྱས་འཐོབ་འདོད་ཀྱིས་ཕར་ཕྱིན་དྲུག་ལྡན་དུ་བསྒྲུབ་པ་རྒྱ་ཆེ་བའི་ཐབས་མཁས་དང་།
    བདེན་མེད་རྟོགས་པའི་ཤེས་རབ་ཀྱིས་ཟིན་ན་རྣམ་པར་དག་པའི་ཐབས་མཁས་དང༌། བླ་མེད་བྱང་ཆུབ་ཏུ་བསྔོ་བ་ནི་བྱང་ཆུབ་སྙིང་པོའི་བར་ཟད་པར་མི་འགྱུར་བའི་ཐབས་ལ་མཁས་པ་ཡིན།
    ཞེས་གསུངས་པ་སོགས་ཀྱི་ཁྱད་པར་དང་ལྡན་པའོ། ། ༈ གསུམ་པ་ཐ་མར་དགེ་བ་བསྟན་བཅོས་བརྩམས་པའི་མཇུག་གི་བྱ་བ་བཤད་པ་ལའང༌།
    གང་གི་དོན་དུ་ཇི་ལྟར་བརྩམས་པ་དང༌། ལག་ལེན་འཁྲུལ་མེད་དུ་བསྟན་པ། ཁེངས་པ་སྐྱོང་ཞིང་བཟོད་པར་གསོལ་བ།
    བརྩམས་པའི་དགེ་བ་གཞན་དོན་དུ་བསྔོ་བ། ཕུན་སུམ་ཚོགས་པ་གསུམ་ལྡན་གྱི་སྦྱར་བྱང་དང་ལྔ་ལས་དང་པོ་ནི།
    ཅེས་དེའང་སྔོན་རྒྱལ་བ་རྫོགས་པའི་སངས་རྒྱས་བཅོམ་ལྡན་འདས་ཀྱིས་གསུངས་པའི་བྱང་ཆུབ་སེམས་དཔའི་སྡེ་སྣོད་ལ་སོགས་པའི་མདོ་དང་རྒྱུད་སྡེ་རྣམས་དང་།
    དེའི་རྗེས་འཇུག་གི་པཎྜི་ཏ་རྣམས་ཀྱིས་བཀའི་དགོངས་པ་འགྲེལ་བའི་བསྟན་བཅོས་རྣམས་ལས་ལེགས་པར་ཇི་སྐད་གསུངས་པའི་དོན་དང༌།
    གཞན་ཡང་སྔོན་བྱོན་གྱི་དམ་པ་གོང་མ་སྤྱི་དང་ཁྱད་པར་དུ་ཇོ་བོ་ཡབ་སྲས་དང་ལམ་འབྲས་བརྒྱུད་པའི་བླ་མ་རྣམས་དང༌།
    བཀའ་གདམས་པའི་དགེ་བའི་བཤེས་གཉེན་གྱི་ཚོགས་དང་བཅས་པ་སྟེ། རང་ཉིད་ལ་དངོས་དང་།བརྒྱུད་པའི་བླ་མ་རྣམས་ཀྱི་གསུང་སྒྲོས་དག་གི་རྗེས་སུ་འབྲངས་ནས།
  155: རྒྱལ་སྲས་རྣམས་ཀྱི་བསླབ་བྱ་ལ་ཇི་ལྟར་བསླབ་ཚུལ་གྱི་ལག་ལེན་རྣམ་གྲངས་ཚིགས་བཅད་སུམ་ཅུ་རྩ་བདུན་གྱི་ནང་དུ་བསྡུས་ཏེ་རྒྱལ་སྲས་བྱང་ཆུབ་སེམས་དཔའི་སྤྱོད་ཕྱོགས་རྒྱ་མཚོ་ལྟ་བུའི་ལམ་ལ་སློབ་པར་འདོད་པའི་སྐལ་བཟང་གི་སྐྱེས་བུ་རྣམས་ཀྱི་དོན་དུ་དཔྱད་གསུམ་རྣམ་པར་དག་པའི་གཞུང་འདི་ཉིད་བཀོད་པའོ།
    ། ༈ གཉིས་པ་ནི། ཞེས་དེའང་མཛད་པ་པོ་རང་ཉིད་རྣམ་དཔྱོད་ཀྱི་བློ་གྲོས་དམཱན་ཞིང་ཚེ་འདིར་སྦྱངས་པ་ལས་བྱུང་བའི་ཤེས་རབ་ཀྱང་ཆུང་བའི་ཕྱིར་ན།
    གཞན་ཤེས་རབ་མཆོག་དང་ལྡན་ཞིང་གསུང་རབ་མང་པོ་ལ་སྦྱངས་པ་སོང་བའི་མཁས་པ་རྣམ་དཔྱོད་ཅན་རྣམས་ཀྱི་ཐུགས་དགྱེས་པ་སྐྱེད་པའི་རྗོད་བྱེད་ཚིག་གི་སྡེབ་སྦྱོར་སྤེལ་ལེགས་དང་ལྡན་པ་མ་མཆིས་ཀྱང་།
    བརྗོད་བྱ་དོན་གྱི་ངོས་ནས་རང་བཟོ་དང་གཟུ་ལུམ་ལྟ་བུ་མ་ཡིན་པར་རྒྱལ་བ་སངས་རྒྱས་ཀྱིས་གསུངས་པའི་མདོ་དང༌།
    སྐྱེས་བུ་དམ་པ་རྣམས་ཀྱི་གསུང་ལ་བརྟེན་ནས་ལེགས་པར་བརྩམས་པའི་ཕྱིར་ན་རྒྱལ་སྲས་བྱང་ཆུབ་སེམས་དཔའ་རྣམས་ཀྱིས་བྱང་ཆུབ་ཀྱི་སྤྱོད་ཚུལ་ལ་བསླབ་པའི་ལག་ལེན་ནམ་ཉམས་སུ་ལེན་པའི་ཚུལ་འཁྲུལ་བ་མེད་ཅིང་ལེགས་པའི་གཞུང་ཡིན་པར་སྙམ་མོ་ཞེས་སོ།
    ། ༈ གསུམ་པ་ནི། ཞེས་འོན་ཀྱང་རྒྱལ་སྲས་བྱང་ཆུབ་སེམས་དཔའི་སྤྱོད་ཕྱོགས་རྒྱ་ཆེ་ཞིང་གཏིང་ཟབ་པ་རླབས་པོ་ཆེ་རྒྱ་མཚོ་ཆེན་པོ་ལྟ་བུ་རྣམས་བརྗོད་དགོས་ན།རྩོམ་པ་པོས་ཁེངས་པ་བསྐྱུངས་ཏེ་བློ་གྲོས་དམན་པ་བདག་འདྲ་བས་གཏིང་དཔོག་དཀའ་བའི་ཕྱིར་ན་གོང་དུ་སྨོས་པ་དེ་རྣམས་ཀྱི་ནང་ན་དོན་སྔ་ཕྱི་འགལ་བ་དང་ཚིག་སྦྱོར་མུ་འབྲེལ་བ་ལ་སོགས་པའི་ཉེས་པའི་ཚོགས་གང་མཆིས་པ་ཐམས་ཅད་བློ་གཟི་བོར་གནས་པའི་སྐྱེས་བུ་དམ་པ་རྣམས་ཀྱིས་བཟོད་པར་མཛད་དུ་གསོལ་ཞེས་པའོ།
    ། ༈
  156: བཞི་བ་ནི། ཅེས་དེའང་གོང་སྨོས་ཀྱི་རྒྱལ་སྲས་བྱང་ཆུབ་སེམས་དཔའི་སྤྱོད་ཚུལ་བརྗོད་པ་དེ་དག་ལས་བྱུང་བའི་དགེ་བའི་རྩ་བ་འདི་ལ་བརྟེན་ནས་མཁའ་ཁྱབ་ཀྱི་འགྲོ་བ་ཀུན་གྱི་རྒྱུད་ལ་སྟོང་ཉིད་མངོན་སུམ་དུ་རྟོགས་པའི་དོན་དམ་བྱང་ཆུབ་ཀྱི་སེམས་དང༌།
    གཞན་དོན་དུ་རྫོགས་བྱང་གི་གོ་འཕང་དོན་དུ་གཉེར་བའི་ཀུན་རྫོབ་བྱང་ཆུབ་ཀྱི་སེམས་མཆོག་རིན་པོ་ཆེ་རྣམ་པ་གཉིས་ཀ་ཐབས་དང་ཐབས་བྱུང་ཟུང་འཇུག་ཏུ་རྟོགས་ནས།
    དོན་དམ་བྱང་ཆུབ་ཀྱི་སེམས་ཤེས་རབ་མཆོག་གིས་སྲིད་མཐའ་འགོག་ཅིང་། ཀུན་རྫོབ་བྱང་ཆུབ་ཀྱི་སེམས་སྙིང་རྗེ་ཆེན་པོས་ཞི་བའི་མཐུའ་ལ་མི་གནས་པས་ན།
    རང་དོན་དུ་མཐའ་གཉིས་ལ་མི་གནས་པའི་རྫོགས་པའི་སངས་རྒྱས་ཀྱི་གོ་འཕང་མངོན་དུ་གྱུར་པ་དང༌།
    གཞན་དོན་དུ་རྟག་ཁྱབ་ལྷུན་གྲུབ་ཀྱི་སྒོ་ནས་ཐེག་ཆེན་ཆོས་ཀྱི་འཁོར་ལོ་སྐོར་བ་སོགས་མཛད་པ་རྒྱུན་མི་ཆད་པ་ལ་འཕགས་མཆོག་སྤྱན་རས་གཟིགས་དབང་ཕྱུག་ཅེས་འཇིག་རྟེན་གསུམ་གྱི་མགོན་པོ་དེ་དང་མཚུངས་པར་ཤོག་ཅིག་ཅེས་པའོ།
    ། ༈ ལྔ་བ་ལ་གང་བརྩམ་བྱ་དང་། གང་ཞིག་རྩོམ་པ་པོ། གང་དུ་བརྩམས་པ་སྟེ།ཕུན་སུམ་ཚོགས་པ་གསུམ་ལས།
    ༈ དང་པོ་ནི། ཅེས་པ་འདི་ནི། ཞེས་པའི་འདི་སྒྲའི་བསྟན་བྱ་དེའོ། ། ༈ གཉིས་པ་ནི། ལུང་དང་རིགས་པ་སྨྲ་བའི་བཙུན་པ་ཐོགས་མེད།ཅེས་པས་བསྟན།
    ༈ གསུམ་པ་ནི། དངུལ་ཆུའི་རིན་ཆེན་ཕུག ཅེས་པས་བསྟན་ཏོ། ། ། ། སླར་སྨྲས་པ། སྲིད་པའི་སྨག་ལ་ཐུགས་རྗེའི་འོད་སྟོང་གིས།
    ། ཕན་བདེ་རྒྱ་མཚོའི་སྣང་བ་གསལ་དང་ལྷན། ། བསྟན་གཉིས་ཀུན་དཱ་རྒྱས་བྱེད་བསིལ་རེག་ཅན།
    །
  157: རྒྱལ་སྲས་ཆོས་ཀྱི་ཟླ་བ་རྒྱལ་གྱུར་ཅིག ། གང་ན་བསྟན་འགྲོའི་ཕན་བདེའི་མཛོད་གྱུར་པའི།
    ། ཞི་བདེ་ཆེན་པོའི་གདུགས་དཀར་བསིལ་གྲིབ་ཏུ། ། གདུང་བའི་འོ་དོད་འབོད་པའི་ཡིད་ཅན་རྣམས།
    ། གཏན་བདེའི་ངལ་འཚོ་སྦྱིན་མཛད་ཞབས་བརྟན་སྨོན། ། རྒྱལ་བས་ལུང་བསྟན་ཀླུ་ཐོགས་དགོངས་བཅུད་ཀྱི།
    ། མན་ངག་སྙིང་པོ་གཞན་ཕན་ལྷག་པའི་སེམས། ། གནད་དུ་དྲིལ་ནས་ཉམས་བཞེས་བཀའ་གདམས་སྲོལ།
    ། རིས་མེད་འགྲོ་ཀུན་དཔལ་དུ་རྒྱས་གྱུར་ཅིག ། བདག་ཀྱང་འདི་ནས་བྱང་ཆེན་ནོར་གླིང་དུ།
    ། གཏན་གྲོལ་དོན་གཉིས་དཔལ་གྱིས་ལེགས་འབྱོར་ཏེ། ། ཇི་སྲིད་འགྲོ་ཁམས་མ་སྟོངས་དེ་སྲིད་དུ།
    ། མི་ཟད་ནམ་མཁའ་མཛོད་ཀྱི་གཏེར་གྱུར་ཅིག ། ཅེས་ངེས་དོན་རྒྱལ་སྲས་ཆེན་པོ་ཐོགས་མེད་བཟང་པོའི་ཞལ་སྔ་ནས་ཀྱིས་མཛད་པའི་རྒྱལ་སྲས་ལག་ལེན་སོ་བདུན་མའི་ཚིག་འགྲེལ་འདིའང་མདོ་སྨད་ཡུལ་གྱི་གསང་ཆེན་སྔ་འགྱུར་བའི་ཆོས་སྡེ་ཆེན་པོ་སྟག་ལུང་དགོན་ནས་ཁང་སར་སྤྲུལ་མིང་པ་བསྟན་པའི་དབང་ཕྱུག་ཏུ་འབོད་པས་བོད་རབ་རྒྱན་ས་སྟག་ལོར་བྲིས་པ་དགེའོ།
    ། ། །སརྦ་མངྒ་ལཾ།
Chodrak.txt:
  1: རྒྱལ་སྲས་ལག་ལེན་གྱི་འགྲེལ་པ་གཞུང་དང་གདམས་ངག་ཟུང་འཇུག་བདུད་རྩིའི་བུམ་བཟང་ཞེས་བྱ་བ་བཞུགས་སོ།།
    སྦྱོར་བ་མཆོད་པར་བརྗོད་ཅིང་བརྩམ་པར་དམ་བཅའ་བ། སྙིང་སྟོབས་ཆེན་པོས་མཁའ་ཁྱབ་འགྲོ་བ་ཀུན།
    ། བྱང་ཆུབ་ཆེན་པོར་བཀྲི་བའི་ཁུར་ཁྱེར་ནས། ། གོ་འཕང་ཆེན་པོར་བྱོན་དང་འབྱོན་འགྱུར་བའི།
    ། དཔའ་བོ་ཆེན་པོ་སྲས་དང་བཅས་ལ་འདུད། ། རྟག་ཏུ་ཐུགས་རྗེ་ཆེན་པོའི་སྤྱན་རས་ཀྱིས། །
    འགྲོ་ལ་གཟིགས་པའི་དམ་བཅའ་མི་འདོར་བའི། ། འཕགས་པ་མཆོག་དེའི་རྣམ་རོལ་ཆོས་ཀྱི་རྗེ། །
    རྒྱལ་སྲས་ཐོགས་མེད་ཞབས་ལ་གུས་ཕྱག་འཚལ། ། རྒྱལ་དང་རྒྱལ་བའི་སྲས་པོ་ཇི་སྙེད་ཀུན། །
    གཤེགས་ཤིང་གཤེགས་པར་འགྱུར་བའི་འཇུག་ངོགས་མཆོག ། བདེ་ནས་བདེ་བར་བགྲོད་པའི་ལམ་བཟང་དེའི།
    ། ལག་ལེན་ལག་ཏུ་བསྟར་ཚུལ་འདི་ན་འཆད། ། གཅིག །མཆོད་པར་བརྗོད་པ། དེ་ལ་རྒྱལ་བའི་སྲས་ཐོགས་མེད་བཟང་པོ་དཔལ་གྱིས་མཛད་པའི་རྒྱལ་སྲས་ལག་ལེན་འདི་འཆད་པ་ལ་གསུམ།
    མཆོད་པར་བརྗོད་ཅིང་བརྩམ་པར་དམ་བཅའ་བ། བརྩམ་བྱ་བསྟན་བཅོས་ཀྱི་རང་བཞིན། མཇུག་གི་དོན་བསྡུ་བའོ།
    །དང་པོ་ལ་གཉིས། མཆོད་པར་བརྗོད་པ༑ རྩོམ་པར་དམ་བཅའ་བའོ། །དང་པོ་ལ་བསྟན་བཤད་གཉིས་ལས།
    དང་པོ་ནི། ན་མོ་ལོ་ཀེ་ཤྭ་རཱ་ཡ། ཞེས་གསུངས། དོན་ནི། འཇིག་རྟེན་དབང་ཕྱུག་ལ་ཕྱག་འཚལ་ལོ།
    །ཞེས་པའོ། ། གཉིས་པ་ནི། ཞེས་གསུངས། དོན་ནི། མཁྱེན་པའི་ཡེ་ཤེས་གང་གིས་ཤེས་བྱའི་ཆོས་ཀུན་འགྲོ་འོང་རྟག་ཆད་ཡོད་མེད་གཅིག་ཐ་དད་སོགས་སྤྲོས་པའི་མཐའ་བརྒྱད་གང་དུའང་གྲུབ་པ་མེད་པའི་གནས་ལུགས་དེ་ཁོ་ན་ཉིད་ཇི་ལྟ་བར་གཟིགས་ཀྱང་།
  2: བརྩེ་བ་སྙིང་རྗེ་ཆེན་པོའི་དབང་གིས་འགྲོ་བའི་དོན་ལ་མཐའ་གཅིག་ཏུ་བརྩོན་པར་མཛད་པའི་བླ་མ་མཆོག་རང་ལ་ཐེག་ཆེན་གྱི་ལམ་སྟོན་པ་པོ་དང༑
    སངས་རྒྱས་ཐམས་ཅད་ཀྱི་སྙིང་རྗེའི་རང་གཟུགས་འཕགས་པ་སྤྱན་རས་གཟིགས་ཞེས་འགྲོ་བ་མགོན་མེད་རྣམས་ཀྱི་མགོན་དུ་གྱུར་པ་དབྱེར་མི་ཕྱེད་པ་དེ་ལ།
    དུས་རྟག་ཏུ་སྒོ་གསུམ་གུས་པས་བཏུད་དེ་ཕྱག་འཚལ་ལོ། །ཞེས་པའོ། །གཉིས། བརྩམ་པར་དམ་བཅའ་བ།
    གཉིས་པ་ནི། ཞེས་གསུངས། དོན་ནི། གནས་སྐབས་ཀྱི་ཕན་པ་དང་། མཐར་ཐུག་གི་བདེ་བའི་འབྱུང་གནས་སུ་གྱུར་པའི་རྫོགས་པའི་སངས་རྒྱས་རྣམས་རྒྱུ་གང་ལས་བྱུང་ན།
    སློབ་པ་ལམ་གྱི་གནས་སྐབས་སུ་ཐེག་པ་ཆེན་པོའི་དམ་པའི་ཆོས་ཚུལ་བཞིན་དུ་བསྒྲུབས་པ་ལས་བྱུང་བ་ཁོ་ན་སྟེ།
    དེ་ཡང་ཇི་ལྟར་ཞེ་ན། དེ་ནི་ཐོག་མར་སྙིང་རྗེ་ཆེན་པོའི་རྩ་བ་ཅན་གྱི་སེམས་བསྐྱེད་ཅིང་།
    དེ་ནས་སྦྱིན་སོགས་ཐབས་ཀྱི་ཆ་དང་། ཆོས་རྣམས་རང་བཞིན་མེད་པར་རྟོགས་པའི་ཤེས་རབ་ཀྱི་ཆ་སྟེ་ཕྱིན་དྲུག་གིས་བསྡུས་པའི་ཚོགས་གཉིས་གསོག་ཚུལ་སོགས་དེའི་ལག་ལེན་ཤེས་པ་ཁོ་ན་ལ་རག་ལས་པས་ན།
    སངས་རྒྱས་འཐོབ་ཕྱིར་དུ་ཐེག་ཆེན་གྱི་ལམ་ལ་སློབ་པར་འདོད་པ་རྣམས་ཀྱི་དོན་དུ་རྒྱལ་སྲས་རྣམས་ཀྱིས་བསམ་སྤྱོད་ལ་སློབ་ཚུལ་གྱི་ལག་ལེན་ཐེག་ཆེན་བྱང་ཆུབ་སེམས་དཔའི་སྡེ་སྣོད་དགོངས་འགྲེལ་དང་བཅས་པ་ལས་འབྱུང་བ་རྣམས་བཤད་པར་བྱའོ་ཞེས་དམ་བཅའ་མཛད་པའོ།
    ། དེ་ལྟར་ཡང་རྣམ་སྣང་མངོན་བྱང་ལས། གསང་བ་པའི་བདག་པོ་ཐམས་ཅད་མཁྱེན་པའི་ཡེ་ཤེས་ནི་སྙིང་རྗེའི་རྩ་བ་ལས་བྱུང་བ་ཡིན།
  3: བྱང་ཆུབ་ཀྱི་སེམས་ཀྱི་རྒྱུ་ལས་བྱུང་བ་ཡིན། ཐབས་ཀྱིས་མཐར་ཕྱིན་པ་ཡིན་ནོ། །ཞེས་དང་།
    རིན་ཆེན་ཕྲེང་བ་ལས། བདག་ཉིད་དང་ནི་འཇིག་རྟེན་འདིས། །བླ་མེད་བྱང་ཆུབ་འཐོབ་འདོད་ན།
    །དེ་ཡི་རྩ་བ་བྱང་ཆུབ་སེམས། །རི་དབང་རྒྱལ་པོ་ལྟར་བརྟན་དང་། །ཕྱོགས་མཐས་གཏུགས་པའི་སྙིང་རྗེ་དང་།
    །གཉིས་ལ་མི་རྟེན་ཡེ་ཤེས་ལགས། །ཞེས་གསུངས། སེམས་དཔའ་ཆེན་པོ་འདིས་རྒྱལ་སྲས་རྣམས་ཀྱི་ལག་ལེན་གཞན་ལ་འཆད་ནུས་པའི་རྒྱུ་མཚན་ནི།
    བཤེས་གཉེན་དུ་མ་བསྟེན་ཞིང་ཐེག་ཆེན་གྱི་གཞུང་ལུགས་རྒྱ་མཚོ་ལྟ་བུ་ལ་མཁས་པར་སྦྱངས་པ་དང་།
    ལྷག་པའི་ལྷས་ཞལ་གཟིགས་པ་སོགས་བསྟན་བཅོས་འདི་ལྟ་བུ་རྩོམ་པའི་རྒྱུ་ཚོགས་ཐམས་ཅད་ཚང་བ་དང༌།
    ཁྱད་པར་རང་ཉིད་ཀྱིས་རྒྱལ་སྲས་ཀྱི་སྤྱོད་པ་རྣམས་ལ་ཚུལ་བཞིན་བསླབ་པར་མཛད་པའི་ཚུལ་སོགས་རྣམ་ཐར་ལས་འབྱུང་བ་ལྟར་གྱི་ཕྱིར་རོ།
    ། དངོས་གཞི་བརྩམ་བྱ་བསྟན་བཅོས་ཀྱི་རང་བཞིན་བཤད་པ། གཅིག །སྔོན་འགྲོ་ཆོས་ལ་འཇུག་ཚུལ་བཤད་པ།
    རྙེད་དཀའི་དལ་འབྱོར་དོན་ཡོད་པར་བྱ་བ། གཉིས་པ་བསྟན་བཅོས་ཀྱི་རང་བཞིན་ལ་གཉིས། སྔོན་འགྲོ་ཆོས་ལ་འཇུག་ཚུལ།
    དངོས་གཞི་སྐྱེས་བུ་གསུམ་གྱི་ལམ་བསྟན་པའོ། །དང་པོ་ལ་བདུན་ལས། དང་པོ་རྙེད་དཀའི་དལ་འབྱོར་དོན་ཡོད་པར་བྱ་བ་ནི།
    ཞེས་གསུངས། དོན་ནི། མི་ཁོམ་པའི་གནས་བརྒྱད་དུ་མ་སྐྱེས་པའི་དལ་བ་བརྒྱད་དང༌། ཆོས་སྒྲུབ་པའི་མཐུན་རྐྱེན་རང་ངོས་ནས་ཚང་བའི་རང་འབྱོར་ལྔ་དང་།
    གཞན་ངོས་ནས་ཚང་བའི་གཞན་འབྱོར་ལྔ་སྟེ་འབྱོར་བ་བཅུ་ཚང་བའི་ལུས་རྟེན་གྲུ་ཆེན་པོ་ལྟ་བུ་འདི།
  4: དཔེ་གྲངས་རྒྱུ་གསུམ་གྱི་སྒོ་ནས་རྙེད་དཀའ་ཞིང་། རྙེད་ན་དོན་ཆེན་པོ་ཐར་པ་དང་ཐམས་ཅད་མཁྱེན་པ་གང་བསྒྲུབ་ཀྱང་སྒྲུབ་ནུས་པ་ཐོབ་པའི་དུས་འདིར་དོན་མེད་དང་དོན་ཆུང་གི་སྒོ་ནས་ཆུད་ཟོས་སུ་མི་གཏོང་བར་བདག་གཞན་ཐམས་ཅད་འཁོར་བའི་རྒྱ་མཚོ་ཆེན་པོ་ལས་བསྒྲལ་བར་བྱ་བའི་ཆེད་དུ།
    ཉིན་དང་མཚན་མོའི་གནས་སྐབས་ཐམས་ཅད་དུ་ཅུང་ཟད་ཀྱང་གཡེལ་བ་མེད་པར་དུས་རྟག་ཏུ་ནི། ཐེག་པ་ཆེན་པོའི་དགེ་བའི་བཤེས་གཉེན་གྱི་དྲུང་དུ་གདམས་པ་ཟབ་མོ་ཉན་པ་དང་།
    དེའི་དོན་རིགས་པ་རྣམ་པ་བཞིའི་སྒོ་ནས་བརྟགས་ཤིང་སེམས་པ་དང་ཚུལ་བཞིན་ཡིད་ལ་བྱས་ཏེ་བསྒོམ་པ་ནི་རྒྱལ་སྲས་རྣམས་ཀྱིས་དལ་འབྱོར་ལ་སྙིང་པོ་ལེན་ཚུལ་གྱི་ལག་ལེན་ཡིན་ནོ།
    །ཞེས་པའོ། ། གཞན་ཡང་སྡོང་པོ་བཀོད་པ་ལས། མིར་གྱུར་པ་ཡང་རྙེད་པར་དཀའ། དལ་བ་ཕུན་སུམ་ཚོགས་པ་རྣམ་པར་དག་པའང་རྙེད་པར་དཀའ།
    ཞེས་སོགས་དང་། སྤྱོད་འཇུག་ལས། དལ་འབྱོར་འདི་ནི་རྙེད་པར་ཤིན་ཏུ་དཀའ། །སྐྱེས་བུའི་དོན་སྒྲུབ་ཐོབ་པར་གྱུར་པ་ལ།
    །ཞེས་དང་། མི་ཡི་གྲུ་ལ་རྟེན་ནས་ནི། །སྡུག་བསྔལ་ཆུ་བོ་ཆེ་ལས་སྒྲོལ། །ཞེས་དང་། བཤེས་སྤྲིངས་ལས།
    མི་ཉིད་ཆེས་ཐོབ་དཀའ་བས་མི་དབང་གིས། །དམ་ཆོས་སྤྱད་པས་དེ་འབྲས་མཆིས་པར་མཛོད། །ཅེས་གསུངས་པ་སོགས་ཀྱི་དོན་ལྟར།
    འདིར་ཡང་། དལ་འབྱོར་ཞེས་པས་དལ་འབྱོར་རང་གི་ངོ་བོ་བསྟན་ལ། གྲུ་ཆེན་ཞེས་པ་དང༌། འཁོར་བའི་མཚོ་ལས་བསྒྲལ་བྱའི་ཕྱིར།
    །ཞེས་པས་དལ་འབྱོར་དོན་ཆེ་བར་བསྟན་ཏེ། སྐྱེས་བུའི་འདོད་པའི་དོན།
  5: མངོན་མཐོ་ལྷ་མི། ངེས་ལེགས་ཐར་པ། ངེས་ལེགས་མཆོག་ཐམས་ཅད་མཁྱེན་པ་གང་བསྒྲུབ་ཀྱང་རྟེན་འདིས་སྒྲུབ་ནུས་པའོ།
    །རྙེད་དཀའ་ཞེས་པས་དཔེ་གྲངས་རྒྱུ་སོགས་ཀྱི་སྒོ་ནས་རྙེད་དཀའ་བར་བསྟན་ལ། ཉིན་དང་མཚན་དུ་གཡེལ་བ་མེད་པར་ནི།
    །ཉན་སེམས་སྒོམ་པ་ཞེས་པས་རྙེད་པ་ལ་སྙིང་པོ་ལེན་ཕྱིར་ཆོས་ལ་འབད་དགོས་པ་བསྟན་ཏོ། །ད་རེས་མ་འབད་ན་ཕྱི་ནས་རྟེན་འདི་འདྲ་འཐོབ་དཀའ་བ་ནི་རྩ་ཚིག་གིས་མ་ཟིན་ཡང༑
    སྤྱོད་འཇུག་ལས། གལ་ཏེ་འདི་ལ་ཕན་པ་མ་བསྒྲུབས་ན། །ཞེས་སོགས་དང་། གྲུ་འདི་ཕྱི་ནས་རྙེད་དཀའ་བས།
    །ཞེས་སོགས་ལྟར་རོ། ། གཞན་ཡང་མཉམ་མེད་ཇོ་བོ་ཆེན་པོ་ཨ་ཏི་ཤས༑ དལ་འབྱོར་ཕུན་སུམ་ཚོགས་པའི་ལུས།
    །ཤིན་ཏུ་རྙེད་དཀའ་རྙེད་གྱུར་ཅིང་། །ཕྱིས་ཀྱང་ཤིན་ཏུ་རྙེད་དཀའ་བས། །སྒྲུབ་ལ་འབད་པས་དོན་ཡོད་བྱ།
    །ཞེས་དང་། འབྲོམ་སྟོན་པས་ཀྱང་། རྟེན་དལ་འབྱོར་འདི་ནི་ཤིན་ཏུ་རྙེད་པར་དཀའ། །རྗེ་སངས་རྒྱས་བསྟན་དང་མཇལ་བ་དེ་བས་དཀོན།
    །ཁྱེད་རྙེད་དཀའི་དལ་འབྱོར་ཆུད་ཟོས་མ་བྱེད་ཅིག །ཅེས་གསུངས་ཤིང་། སྤྱན་སྔ་བ་ལ་དལ་བ་འབྱོར་བ་མི་ལུས་ཐོབ་པ་དྲན་ནམ་གསུངས།
    ཡང་། སྤྱན་སྔ་བས། དལ་འབྱོར་རྙེད་པར་དཀའ་བ་འདི་ལ་བསམས་ན་གཉིད་ལོག་ལོང་དང་ཁམས་གསེང་ལོང་མི་འདུག་གསུངས་ནས་ཐུགས་དམ་འབའ་ཞིག་མཛད་པའི་ལོ་རྒྱུས་ཡོད་ལ།
    ཐུགས་དམ་ལ་འཇུག་རེས་ཀྱིས། གང་ཚེ་རང་དབང་འཇུག་ཅིང་མཐུན་གནས་པ། །ཞེས་སོགས་བཏོན་ནས་ཐུགས་དམ་མཛད་དོ།
    །ཕུ་ཆུང་བས། དལ་འབྱོར་གྱི་ལུས་ཐོབ་ནས་དགེ་བའི་ལས་མ་བྱས་པར་ཤི་ན་ནོར་བུ་རིན་པོ་ཆེ་རིན་ཐང་གཞལ་དུ་མེད་པ་ཞིག་རྙེད་ནས་ལོངས་མ་སྤྱད་པར་སྟོར་དུ་བཅུག་པ་དང་འདྲ་ལ།
  6: སྡིག་པ་བྱས་ན་ནོར་བུ་དུག་དང་འདྲེས་པའི་ལྷད་ཟན་རྡོག་པོ་གཅིག་ཏུ་གཙོངས་པ་དང་འདྲ་གསུངས།
    ། པུ་ཏོ་བས། རྙེད་པར་དཀའ་ལ་འཇིག་པར་སླ་བའི་དལ་འབྱོར་འདི་ཆུད་ཟོས་སུ་མི་བཏང་བར་ད་རེས་དོན་དང་བཅས་ནོམ་པ་དང་བཅས་པ་ཞིག་བྱེད་དགོས་གསུངས།
    ཁ་རག་པས། དལ་འབྱོར་མི་ལུས་རིན་པོ་ཆེ། །རྙེད་པར་དཀའ་བ་ཐོབ་པ་ལ།།ཐོབ་པ་ཡལ་བར་མ་བཏོང་བར།།
    གཏན་གྱི་སོ་ནམ་གྱིས་ཤིག་ཨང་། །ཞེས་དང་། མི་ཡི་གྲུ་ལ་བརྟེན་ནས་ནི།།ཞེས་སོགས་གསུངས།
    ཤ་བོ་པས། འོ་སྐོལ་དུས་ད་རེས་དལ་འབྱོར་མི་ལུས་ཐོབ། དགེ་བའི་བཤེས་གཉེན་དང་མཇལ། ཐེག་པ་ཆེན་པོའི་ཆོས་དང་འཕྲད་པའི་དུས་འདིར་སྐྱེ་བ་ཕྱི་མའི་མ་ལ་ཅི་འཆོས་དང་།
    ཐར་པ་དང་ཐམས་ཅད་མཁྱེན་པའི་རྐང་ཅི་ཚུགས་བྱེད་དགོས། ཞེས་གསུངས། གཞན་ཡང་ཆོས་རྗེ་རྒྱལ་སྲས་རིན་པོ་ཆེ་ཉིད་ཀྱིས།
    དལ་འབྱོར་རྙེད་པར་དཀའ་བས་རྙེད་ཚེ་སྙིང་པོ་ལོངས།།ཞེས་དང་། དེ་བས་རང་གིས་རང་ཉིད་མ་བསླུ་བར།
    །ཚུལ་གནས་ཐོས་བསམ་སྒོམ་ལ་སྦྱོར་བ་ཡིས།།དམ་ཆོས་ཚུལ་བཞིན་སྒྲུབས་ལ་དལ་འབྱོར་འདི། ཐོབ་པ་དོན་ཡོད་མཛོད་ཅིག་ཤེས་ལྡན་རྣམས།།
    ཞེས་གསུངས་ཤིང༌། ཉིད་ནས་ཀྱང་དེ་བཞིན་དུ་ཕྱག་ལེན་ལ་བཏབ་བོ། ། གཉིས་པ་དུག་གསུམ་གྱི་འབྱུང་གནས་ཕ་ཡུལ་སྤོང་བ་ནི།
    ཞེས་གསུངས། དོན་ནི། ཆོས་སྒྲུབ་པའི་ཚེ་རང་གི་ཕ་ཡུལ་དུ་གནས་ན། ཕན་ཚུན་བརྩེ་གདུང་ཆེ་བའི་ཕ་མ་དང༌།
    ཡིད་བཅུགས་པའི་མཛའ་བཤེས་སོགས་གཉེན་གྱི་ཕྱོགས་ལ་དམིགས་ནས་སྲིད་པའི་རྒྱུན་ཕྱོགས་སུ་འཁྱེར་བར་བྱེད་པའི་འདོད་ཆགས་ཆུ་ལྟར་གཡོ་ཞིང་ཕན་ཚུན་སེམས་མི་དགའ་བའི་དགྲ་ཡི་ཕྱོགས་ལ་དམིགས་ནས་རང་གཞན་གྱི་རྒྱུད་ཀྱི་དགེ་ཚོགས་སྲེག་པར་བྱེད་པའི་ཞེ་སྡང་མེ་ལྟར་འབར་བ་སྐྱེ་བ་དང་།
  7: བླང་བྱ་དགེ་བ་དང༌། སྤང་བྱ་མི་དགེ་བའི་ཕྱོགས་ལ་བླང་དོར་ཚུལ་བཞིན་དུ་བྱེད་པའི་དྲན་ཤེས་ཉམས་ཤིང་བརྗེད་པར་བྱེད་པའི་གཏི་མུག་མུན་ནག་སྟུག་པོ་ཅན་ལྟ་བུ་རྒྱུད་ལ་སྐྱེད་པར་བྱེད་པ་སོགས་སྐྱོན་དུ་མའི་རང་བཞིན་ཅན་གྱི་ཕ་ཡུལ་སྤོང་བ་ནི་རྒྱལ་སྲས་རྣམས་ཀྱིས་ཆགས་སྡང་གི་རྩ་བ་ཡུལ་ངན་སྤོང་ཚུལ་གྱི་ལག་ལེན་ཡིན་ནོ་ཞེས་པའོ།
    །གཞན་ཡང་ལྷག་བསམ་བསྐུལ་བ་ལས། གང་ན་སྤྲོས་པའམ་རྩོད་པ་ཡོད་པ་ལས། །དཔག་ཚད་བརྒྱ་ཡི་ཕ་རོལ་འགྲོ་བ་མཆོག
    །གང་ན་ཉོན་མོངས་ཡོད་པ་དེ་དག་ཏུ། །ཡུད་ཙམ་ཞིག་ཏུ་གནས་ཤིང་འདུག་མི་བྱ། །ཞེས་ཆགས་སྡང་དང་།
    སྤྲོས་པའམ་འཐབ་རྩོད་སོགས་ཉེས་པའི་འབྱུང་གནས་ཕ་ཡུལ་ལྟ་བུར་གནས་ན་སེམས་ཉོན་མོངས་པའི་དབང་དུ་སོང་ནས་ཆོས་མི་འགྲུབ་པས་སྤང་དགོས་པར་གསུངས་ལ།
    ཁྱད་པར་ཁྱིམ་ནས་ཁྱིམ་མེད་པར་རབ་ཏུ་བྱུང་ཞེས་པའི་དོན་ཡང་། ཞེན་ཆགས་སྐྱེ་བའི་གཞི་ཉེ་དུ་སོགས་དང་།
    ཞེ་སྡང་སྐྱེ་ཡུལ་གྱི་དགྲ་སོགས་ཐམས་ཅད་སྤངས་ནས་སྟོན་པའི་རྗེས་སུ་ཞུགས་པ་ལ་བྱ་སྟེ།
    དེ་ཉིད་ལས། གང་གི་དོན་དུ་སྤྲོས་པ་འདི་འབྱུང་བས།། ཁྱེད་ལ་ཞིང་མེད་ཞིང་ལས་ཚོང་བྱ་མེད།
    །ཁྱེད་ལ་ཆུང་མ་བུ་དང་བུ་མོ་མེད། །ཁྱིམ་དང་གཉེན་གྱི་ཚོགས་ཀྱང་ཡོད་མ་ཡིན། །བྲན་ཕོ་བྲན་མོ་མེད་ཅིང་དབང་ཕྱུག་མེད།
    །རབ་ཏུ་བྱུང་ནས་རྩོད་པར་མ་བྱེད་ཅིག །ཅེས་གསུངས། དེ་བཞིན་དུ་ཉེ་དུ་སོགས་སྤོང་དགོས་ཚུལ།
    སྤྱོད་འཇུག་ལས་ཀྱང༑ །མི་རྟག་སུ་ཞིག་མི་རྟག་ལ། །ཞེས་སོགས་གསུངས།
  8: སྐྱེས་རབས་ལས། གལ་ཏེ་ཆོས་བྱེད་ཁྱིམ་གྱི་སོ་ནམ་འཆོར། །ཁྱིམ་ལ་ཕྱོགས་ན་ཆོས་ཀྱང་ག་ལ་འགྲུབ།
    །ཅེས་པ་སོགས་ཁྱིམ་གྱི་ཉེས་པ་དང་རབ་ཏུ་བྱུང་བའི་ཕན་ཡོན་མང་དུ་གསུངས་སོ། །དེ་ནས་རབ་ཏུ་བྱུང་བ་ནི།
    །ཡུལ་དང༑ གཉེན་དང་། གནས་དང་། འཚོ་བ་སོགས་གང་ལའང་བདག་གིར་གཟུང་བ་མེད་པ་བྱ་དང་རི་དྭགས་ལྟ་བུ་ཞིག་དགོས་ཏེ།
    ཟླ་བ་སྒྲོན་མེར། གང་ལ་རྟག་ཏུ་བདག་གིར་བྱེད་པ་མེད། །གང་ལ་ཡོངས་འཛིན་རྣམ་པ་ཀུན་ཏུ་མེད།
    །བསེ་རུ་ལྟ་བུ་འཇིག་རྟེན་འདིར་གནས་པ། །དེ་དག་ནམ་མཁའ་ལ་ནི་རླུང་ལྟར་རྒྱུ། །ཞེས་སོ།
    །ཕ་ཡུལ་སྤངས་ནས་མི་ཡུལ་དུ་བསྡད་ཀྱང་ཆགས་སྡང་གི་དབང་དུ་སོང་ན་ཆོས་དང་འགལ་ལོ། །གཞན་ཡང་ཇོ་བོ་རྗེ་ལྷ་གཅིག་གིས།
    ཕ་ཡུལ་བདུད་ཀྱི་བཙོན་ཁང་སྐྱེལ། །མི་ཆོས་ལས་ཀྱི་འཆིང་ཐག་ཆོད། །མཛའ་བའི་བཤེས་དང་སྡང་བའི་དགྲ།།
    ལས་ངན་ཆགས་སྡང་ཡུལ་ལ་བྲོས། །ཞེས་དང༌། སེམས་ལ་གནོད་པའི་ཡུལ་དང་ཐག་བསྲིང་རྟག་ཏུ་དགེ་བ་འཕེལ་སར་སྡོད།
    ཅེས་དང་། འབྲོམ་གྱིས་ཀྱང་། ཡུལ་ངན་སྡུག་གི་འཁོར་བ་ལེགས་པར་ཆོད། །ཅེས་དང་། གནས་ཆགས་སྡང་མེད་པ་རབ་ཏུ་བསྟེན།
    །ཞེས་གསུངས། པུ་ཏོ་བས། སྐྱེས་པའི་ཡུལ་སྤང་ཉེ་དུ་ཐག་བསྲིང་། ཞེས་སོགས་དང་། ཉི་ཟླ་བཞིན་དུ་ཀུན་ཏུ་རྒྱུ་བྱ༑
    གནས་གཅིག་མི་བཟུང་ས་གཅིག་མི་བསྡད། ཅེས་སོགས་གསུང་སྒྲོས་ལས་བྱུང་བ་དང༌། སྐྱེས་པའི་ཡུལ་སྤང་།
    ཉེ་དུ་དང་འབྲེལ་བ་གཅོད། མ་བརྟགས་པའི་དངོས་པོ་སྤོང་བ་གསུམ་པོ་ར་སྒྲེང་བའི་བཀའ་སྲོལ་ཡིན་པ་ལ་ཕྱིས་ཀྱི་མི་ཀུན་གྱིས་དཀའ་བ་བྱུང་གསུངས།
  9: ཁ་རག་པས། ཆོས་གསུམ་སྤོང་པ་ལ། སྐྱེས་པའི་ཡུལ་སྤང་། ཁྱིམ་དང་ཐབ་སྤང་། ལས་དང་བྱ་བ་སྤང་ངོ༌།
    །ཞེས་གསུངས། གཞན་ཡང་རྒྱལ་སྲས་པ་ཉིད་ཀྱིས། ཉེས་པའི་འབྱུང་གནས་ཡུལ་ལ་ཞེན་སྤངས་ནས༑ །དགེ་བ་འཕེལ་བའི་གནས་སུ་སྡོད་པ་དང༌།
    །ཞེས་དང་། ཐེག་ཆེན་གྱི་ལས་སྒྲུབ་པ་ལ་ཆགས་སྡང་སྐྱེ་བའི་ཡུལ་སྤོང་དགོས་ཚུལ་སྤྱོད་འཇུག་ལས་དྲངས་ནས་རྒྱས་པར་གསུངས་ཤིང་དེ་བཞིན་དུ་ཕྱག་ལེན་ལའང་ཐེབས་པར་མཛད་དོ།
    ། གསུམ་པ་ཡོན་ཏན་གྱི་འབྱུང་གནས་དབེན་པ་བསྟེན་པ་ནི། ཞེས་གསུངས། དོན་ནི། དེ་ལྟར་ཕ་ཡུལ་ལྟ་བུའི་གནས་ངན་པ་སྤངས་ནས་དབེན་པ་བསྟེན་དགོས་ཏེ།
    དེ་བསྟེན་པས་ཆགས་སྡང་སོགས་ཉོན་མོངས་པ་རྣམས་རིམ་གྱིས་འགྲིབ་ཅིང་ཇེ་ཆུང་དུ་འགྲོ་བས་ཚུལ་ཁྲིམས་དག་པར་འགྱུར་བ་དང་།
    དེར་ཉེ་དུ་དང་མཛའ་བཤེས་སོགས་རང་གཞན་གྱི་དོན་དུ་ཚོང་དང་ཞིང་ལས་བྱེད་དགོས་པ་ལྟ་བུའི་འདུ་འཛི་དང་རྣམ་གཡེང་གི་སྐྱོན་མེད་པས་སེམས་རྩེ་གཅིག་པའི་ཏིང་ངེ་འཛིན་གྱི་རྣལ་འབྱོར་ལ་བརྩོན་པ་སོགས་སྒོ་གསུམ་གྱི་དགེ་སྦྱོར་ངང་གིས་འཕེལ་བ་དང་།
    སེམས་གནས་ཐོབ་པས་བློ་ལས་སུ་རུང་ཞིང་། རིག་པ་དྭངས་པས་དམ་པའི་ཆོས་ཀྱི་དོན་ལ་ཤེས་རབ་ཀྱིས་བརྟགས་ཤིང་དཔྱད་པས་ངེས་ཤེས་སྐྱེ་བས་ན།
    བསླབ་པ་གསུམ་གྱི་ཉམས་ལེན་འཕེལ་བ་སོགས་ཡོན་ཏན་དུ་མ་དང་ལྡན་པའི་དབེན་པ་བསྟེན་པ་ནི་རྒྱལ་སྲས་རྣམས་ཀྱིས་མཐུན་པར་གྱུར་པའི་ཡུལ་བསྟེན་ཚུལ་གྱི་ལག་ལེན་ཡིན་ནོ་ཞེས་པའོ།
    ། གཞན་ཡང་མདོ་སྡེ་རྒྱན་ལས། བློ་ལྡན་གང་དུ་སྒྲུབ་པའི་ཡུལ། །
  10: ལེགས་པར་རྙེད་དང་གནས་བཟང་དང༌། །ས་བཟང་བ་དང་གྲོགས་བཟང་དང༌། །རྣལ་འབྱོར་བདེ་བའི་ཡོན་ཏན་ལྡན།
    །ཞེས་བསོད་སྙོམས་སོགས་རྙེད་སླ་བ། ཆོམ་རྐུན་སོགས་མེད་པས་གནས་བཟང་བ། ས་ཆུ་སོགས་ཀྱིས་ནད་མེད་མི་སྐྱེད་པས་ས་བཟང་བ།
    ཆོས་མཐུན་གྱི་གྲོགས་བཟང་ཡོད་པ། བསམ་གཏན་གྱི་ཚེར་མ་མེད་པས་རྣལ་འབྱོར་བདེ་བའི་ཡོན་ཏན་དང་ལྡན་པའི་གནས་སུ་སྡོད་དགོས་པར་གསུངས་ཤིང་།
    བཤེས་སྤྲིངས་ལས་ཀྱང་། མཐུན་པར་གྱུར་པའི་ཡུལ་ན་གནས་པ་དང་། །ཞེས་གསུངས་ལ། སྤྱོད་འཇུག་ལས།
    དེ་ལྟར་འདོད་ལ་སྐྱོ་བྱས་ཏེ། །དབེན་པ་ལ་ནི་དགའ་བ་སྐྱེད། །རྩོད་དང་ཉོན་མོངས་ཀྱིས་སྟོང་པའི།
    །ཞི་བའི་ནགས་ཀྱི་ནང་དག་ཏུ། །ཞེས་སོགས་འདུ་འཛི་དང་རྣམ་གཡེང་གི་ཉེས་དམིགས་ལ་སྐྱོ་བ་བསྐྱེད་ནས་དེ་དག་ལས་རྒྱང་རིང་དུ་བསྲིང་སྟེ་ཡོན་ཏན་དང་ལྡན་པའི་དབེན་པར་ཆོས་སྒྲུབ་དགོས་པར་གསུངས་ལ།
    ཆོས་ཇི་ལྟ་བུ་སྒྲུབ་པ་ཡང་། དེ་ཉིད་ལས། དབེན་པའི་ཡོན་ཏན་བསམས་བྱས་ནས། །རྣམ་རྟོག་ཉེ་བར་ཞི་བ་དང་།
    །བྱང་ཆུབ་སེམས་ནི་བསྒོམ་པར་བྱ། །ཞེས་བྱམས་སྙིང་རྗེ་དང་བདག་གཞན་བརྗེ་བའི་བྱང་ཆུབ་ཀྱི་སེམས་བསྒོམ་དགོས་པར་གསུངས་ལ།
    དེ་བཞིན་དུ་དཀོན་མཆོག་སྤྲིན་དང་དྲག་ཤུལ་ཅན་གྱིས་ཞུས་པ་སོགས་ལས་ཀྱང་དབེན་པར་གནས་ཚེ་དགེ་བ་འབའ་ཞིག་ལ་བརྩོན་དགོས་པར་གསུངས་སོ༑
    ༑དབེན་པར་གནས་པའི་ཡོན་ཏན་ནི། ཟླ་བ་སྒྲོན་མེ་ལས། དགོན་པར་གནས་པ་དེ་ཡི་ཡོན་ཏན་ནི། །དེ་ནི་རྟག་ཏུ་འདུས་བྱས་ཡིད་འབྱུང་འགྱུར།
    །དེ་ནི་འཇིག་རྟེན་ཅི་ལའང་འདོད་པ་མེད། །
  11: ཟག་པ་རྣམས་ནི་རྣམ་པར་འཕེལ་མི་འགྱུར། །ཞེས་སོགས་ཕན་ཡོན་མང་དུ་གསུངས་སོ༑ ༑གཞན་ཡང་ཇོ་བོས།
    བརྟན་པ་མ་ཐོབ་བར་དུ་འདུ་འཛིས་གནོད་པས་དབེན་པའི་ནགས་ཁྲོད་བསྟེན། ཞེས་དང་། ཐེག་ཆེན་ལམ་གྱི་སྒྲུབ་ཐབས་ལས་ཀྱང་དེ་བཞིན་གསུངས་ལ།
    ཡང་། འཁོར་གཡོག་བསྟེན་པའི་དུས་མ་ཡིན། དབེན་པ་བསྟེན་པའི་དུས་ཡིན། ཞེས་དང་། དབེན་པར་བསྡད་ནས་ཚེ་འདིའི་བྱ་བ་དང་འདོད་པ་སྤངས་ཤིང་ཆོས་འབའ་ཞིག་བསྒྲུབས་ཏེ་འཆི་ཚེ་འགྱོད་པ་མེད་པ་བྱ་དགོས་གསུངས་ལ།
    འབྲོམ་གྱིས་ཀྱང་། ད་ལྟ་སྙིགས་མའི་དུས་སུ་སོ་སོ་སྐྱེ་བོས་དབེན་པར་བྱམས་སྙིང་རྗེ་བྱང་ཆུབ་ཀྱི་སེམས་ལ་བློ་གོམས་པར་བྱ་བ་མ་ཡིན་པར་སེམས་ཅན་ལ་དངོས་སུ་ཕན་གདགས་པའི་དུས་མ་ཡིན།
    ཞེས་དང་། པུ་ཏོ་བས། དབེན་པར་གནས་པ་ནི་ཏིང་ངེ་འཛིན་འཕེལ་བའི་རྒྱུ་ཡིན། ཚུལ་ཁྲིམས་དག་པའི་རྒྱུ་ཡང་ཡིན།
    །ཞེས་དང༌། སྣེའུ་ཟུར་པས། དགེ་སྡིག་ལ་སྤང་བླང་ལེགས་པར་བྱེད་པ་དབེན་པ་བསྟེན་ནས་བྱ་བ་བསྐྱུངས་ན་འགྲུབ་ཅེས་དང༌།
    དགེ་བཤེས་རྣམ་འབར་བས། ནང་གི་བློ་མ་འབྱོངས་ན་ལྷག་པའི་བསམ་པ་རྟག་མི་ཐུབ་པས་དབེན་པར་བྱང་ཆུབ་ཀྱི་སེམས་སྦྱོངས།
    ཞེས་གསུངས། གཞན་ཡང་རྒྱལ་སྲས་པ་ཉིད་ཀྱིས། དེ་ཕྱིར་དགྲ་གཉེན་ལོངས་སྤྱོད་མཛའ་བཤེས་ཀྱི།
    །ཞེན་པ་སྤངས་ནས་དབེན་པའི་གནས་མཆོག་ཏུ། །མཁའ་མཉམ་སེམས་ཅན་བདེ་ལ་འགོད་པའི་ཕྱིར། །བྱང་ཆུབ་སེམས་ནི་རྟག་ཏུ་བསྒོམ་པར་བྱ།
    །ཞེས་སོགས་མང་དུ་གསུངས་ཤིང་དེ་བཞིན་དུ་ཕྱག་ལེན་ལ་བཏབ་བོ། ། བཞི་པ་མི་རྟག་པ་དྲན་པས་ཚེ་འདི་བློས་གཏོང་བ་ནི།
  12: ཞེས་གསུངས། དོན་ནི། སྐྱེས་ནས་མ་ཤིའི་བར་ལྟ་བུ་ཡུན་རིང་པོར་འགྲོགས་པའི་ཕ་མ་སོགས་གཉེན་དང་།
    མཛའ་བཤེས་ཀྱི་གྲོགས་སོགས་ཅི་ཙམ་ཡོད་ཀྱང་འཆི་བའི་ཚེ་དེ་དག་གིས་རང་འདོར་བའམ། རང་གིས་དེ་དག་དོར་ནས་སོ་སོར་འབྲལ་བར་ངེས་ཤིང་།
    སྡིག་སྡུག་སོགས་ལ་མ་འཛེམས་པར་ཚེགས་ཆེན་པོའི་སྒོ་ནས་འབད་པས་བསྒྲུབས་པའི་ནོར་རྫས་ཐམས་ཅད་ཀྱང་འཆི་ཚེ་ཅུང་ཟད་ཀྱང་འཁྱེར་དུ་མེད་ཅིང་རྗེས་སུ་མི་འབྲང་ལ།
    བློས་མི་ཐོང་བཞིན་དུ་ཐམས་ཅད་། ཤུལ་དུ་ལུས་ནས་མར་དཀྱིལ་ནས་སྤུ་བཏོན་པ་ལྟར་འགྲོ་བ་དང་།
    དེ་དག་ཏུ་མ་ཟད་ལྷན་ཅིག་སྐྱེས་པ་ཤ་རུས་ཚོགས་ཤིང་འབྲེལ་བའི་ལུས་ཀྱི་མགྲོན་ཁང་ཉིད་རྣམ་ཤེས་ཀྱི་མགྲོན་པོས་བོར་ནས་རྒྱུས་མེད་ཀྱི་ཡུལ་དུ་གཅིག་པུ་གྲོགས་མེད་དུ་འགྲོ་བའི་ཚུལ་རྣམས་ལ་བསམས་ཏེ།
    ད་ལྟ་ནས་མནོག་ཆུང་ལ་ཉེས་དམིགས་མང་བའི་ཚེ་འདིའི་བྱ་བ་དགྲ་འདུལ་གཉེན་སྐྱོང་ཞིང་ལས་སོ་ནམ་སོགས་ཐམས་ཅད་བློས་གཏང་ནས་ཕྱི་མ་ཕན་ཆད་དོན་གཉེར་གྱི་བློ་བསྐྱེད་ནས་ཆོས་ལ་འཇུག་པ་ནི་རྒྱལ་སྲས་རྣམས་ཀྱིས་ཚེ་འདི་བློས་གཏོང་ཚུལ་གྱི་ལག་ལེན་ཡིན་ནོ།
    །ཞེས་པའོ། །གཞན་ཡང་མདོ་ལས། སྲིད་གསུམ་མི་རྟག་སྟོན་ཀའི་སྤྲིན་དང་འདྲ། །འགྲོ་བའི་སྐྱེ་འཆི་གར་ལ་བལྟ་དང་མཚུངས།
    །ཞེས་སོགས་ལྟར་དཔེ་དུ་མའི་སྒོ་ནས་ཕྱི་ནང་སྣོད་བཅུད་ཐམས་ཅད་མི་ས་རྟག་པར་བསྟན་ལ། དེ་བཞིན་དུ་སྐྱེས་རབས་ལས།
    དང་པོ་མངལ་དུ་ཞུགས་པའི་ནུབ་མོ་ནས། །དེ་ནས་བཟུང་སྟེ་འཇིག་རྟེན་འདི་དག་ནི། །ལམ་དུ་ཞུགས་ནས་ལམ་གཞན་མ་གོལ་བར།
    །
  13: འཆི་བདག་དྲུང་དུ་དེ་ནི་ཉེ་བར་འགྲོ །ཞེས་དང་། སྤྱོད་འཇུག་ལས། ཉོན་མོངས་རྒྱ་པས་བཤོར་ནས་ནི༑
    ༑ཞེས་སོགས་ལྟར། ཐོག་མར་སྐྱེས་ཚད་ཐམས་ཅད་མཐར་འཆི་བ་ལས་མ་འདས་པས་འཆི་བ་དྲན་པ་བསྒོམ་པར་བྱའོ།
    ། དེ་སྒོམ་ཚུལ་ལ་མི་འདྲ་བ་མང་ཡང་། འདིར་རྩ་བ་གསུམ། རྒྱུ་མཚན་དགུ། ཐག་གཅད་པ་གསུམ་གྱི་སྒོ་ནས་བསྒོམས་པ་ལ།
    རྩ་བ་གསུམ་ནི། ངེས་པར་འཆི་བ༑ ནམ་འཆི་ཆ་མེད། འཆི་ཚེ་ཆོས་མིན་ཅིས་ཀྱང་མི་ཕན་པ་བསམ་པའོ།
    །དེའི་དང་པོ་ལའང་། སྔར་མ་ཤི་བ་ལུས་པ་མེད་པ། ལུས་འདུས་བྱས་ཡིན་པ། ཚེ་སྐད་ཅིག་གིས་འཛད་པ་སྟེ་རྒྱུ་མཚན་གསུམ་དང་།
    གཉིས་པ་ལའང་། ཚེ་ལ་ངེས་པ་མེད་པ། ལུས་ལ་སྙིང་པོ་མེད་པ། འཆི་བའི་རྐྱེན་མང་བ་སྟེ་རྒྱུ་མཚན་གསུམ་ཡོད་ལ།
    གསུམ་པ་ལའང་། གཉེན་དང་བཤེས་ཀྱིས་མི་ཕན། ཟས་དང་ནོར་གྱིས་མི་ཕན། རང་གི་ལུས་ཀྱིས་ཀྱང་མི་ཕན་པ་སྟེ་རྒྱུ་མཚན་གསུམ་ཡོད་པའི་ཕྱིར་ངེས་པར་འཆི་བ་སོགས་གྲུབ་བོ།
    །འདི་དག་སོ་སོར་རྒྱས་པར་མ་སྤྲོས་ལ། ཕྱི་མ་གསུམ་པོ་འདི་རྩ་ཚིག་གིས་དངོས་སུ་ཟིན་པའོ།
    །དེས་ན་ངེས་པར་འཆི་བས་འཆི་ཁར་ཕན་ངེས་ཀྱི་ཆོས་སྒྲུབ་དགོས་པར་ཐག་བཅད། ནམ་འཆི་ཆ་མེད་པས་ཆོས་ད་ལྟ་ནས་སྒྲུབ་དགོས་པར་ཐག་གཅད།
    ཆོས་མིན་ཅིས་ཀྱང་མི་ཕན་པས་ཆོས་ཁོ་ན་སྒྲུབ་དགོས་པར་ཐག་གཅད་དོ། ། སྤྱོད་འཇུག་ལས། ཐམས་ཅད་བོར་ཏེ་ཆས་དགོས་པར།
    །ཞེས་སོགས་འཆི་བ་མ་བསྒོམས་པའི་ཉེས་པ་དང་།
  14: མདོ་ལས། ཞིང་རྨོ་བ་ཐམས་ཅད་ཀྱི་ནང་ན་སྟོན་གྱི་ལོག་མཆོག་གོ །ཞེས་སོགས་ལྟར་དེ་བསྒོམས་པའི་ཕན་ཡོན་ཡང་མང་ངོ༌།
    །དེ་ལ་ཚེ་འདིའི་སྣང་ཤས་དང་འདྲེས་ན་དགེ་བ་གང་བྱས་གཟུགས་བརྙན་ཙམ་ལས་ལྷ་ཆོས་རྣམ་དག་ཏུ་མི་འགྲོ་བས་དེར་མ་འདྲེས་པ་དགོས་ལ།
    ཚེ་འདིའི་སྣང་ཤས་གཅོད་པའི་དངོས་རྒྱུ་ཐུན་མིན་ནི་འཆི་བ་སྒོམ་པ་འདི་ཡིན་པར་གསུངས་སོ།
    །གཞན་ཡང་ཇོ་བོས། ཐམས་ཅད་བོར་ནས་འགྲོ་བས་ཅིས་ཀྱང་བྱར་མེད་གང་ལའང་ཞེན་མེད་ཀྱིས། ཞེས་དང་།
    འབྲོམ་གྱིས་ཀྱང༑ ཚེ་མི་རྟག་བར་སྣང་མཚམས་ཀྱི་གློག་དང་འདྲ། །ཁོ་སྐྱེས་ཙམ་ཉིད་ནས་འཇིག་པའི་ཆོས་ཅན་ཡིན།
    །ཞེས་སོགས་དང་། ཚེ་བློས་མ་ཐོང་ན་ཅི་བྱས་ཆོས་སུ་མ་སོང་སྟེ་འཇིག་རྟེན་ཆོས་བརྒྱད་ལས་མ་འདས་ལ།
    ཚེ་འདི་བློས་ཐོངས་ན་ཆོས་བརྒྱད་དང་མ་འདྲེས་པར་ཐར་པའི་ལམ་དུ་སོང་བ་ཡིན། ཞེས་དང་། ཡེར་པའི་ཞང་བཙུན་གྱིས།
    ཚེ་འདིའི་འདོད་པ་སྤོང་བ་ལ་གཉེན་པོ་དུས་རྒྱུན་དུ་མི་རྟག་པ་སྒོམ་པ་གལ་ཆེ། སྔ་དྲོ་མི་རྟག་པར་མ་སྐྱེས་ན་ཉི་མ་ཕྱེད་ན་ཚེ་འདི་པར་ཆ༑
    ཉི་མ་ཕྱེད་ལ་མ་སྐྱེས་ན་དགོང་མོ་ཚེ་འདི་པར་ཆ། ཚེ་འདི་པར་སོང་ན་ཅི་བྱས་ཆོས་སུ་མི་འགྲོ།
    ཞེས་དང་། སྤྱན་སྔ་བས། ད་ནངས་མི་རྟག་པ་ཐུན་རེ་མ་བསྒོམས་ན་དེའི་ཉིན་མོ་ཚེ་འདི་པར་འགྲོ་གསུངས།
    ཁ་རག་པས། མི་འཆི་སྡོད་པའི་ས་ཕྱོགས་མེད། །འཆི་ངེས་དེ་ཡང་མྱུར་དུ་འཆི། །འཆི་ལ་ཅིས་ཀྱང་མི་ཕན་གྱིས།
    །
  15: ལོང་མེད་རྒྱུད་ལ་བསྟེན་ཅིག་ཨང་།།ཞེས་དང་། བྲག་རྒྱབ་པས། ཚེ་འདིས་ཀུན་ནས་བསླངས་པས་འབད་རྩོལ་ཇི་སྙེད་བྱས་ཀྱང་འཆི་བའི་ནངས་པར་སྒྲེན་མོ་ལག་པ་སྟོང་པར་འགྲོ་དགོས་པ་ཡིན།
    དེས་ན་འཆི་བ་སྔས་སུ་བཅུག་ལ་ཚེ་འདིའི་རྣམ་རྟོག་དང་མ་འདྲེས་པའི་ཆོས་ཤིག་བྱེད་དགོས་གསུངས།
    ཀ་མ་པས། ད་ལྟ་འཆི་བས་འཇིགས་པ་ཞིག་དགོས། འཆི་ཀར་མ་འཚེར་བ་ཞིག་དགོས་པ་ལ། འོ་སྐོལ་དེ་ལས་བཟློག་ནས་ད་ལྟ་མི་འཇིགས།
    འཆི་ཀར་བྲང་ལ་སེན་མོ་འདེབས་གསུངས། སྣེའུ་ཟུར་བས། འཆི་བ་རྗེས་དྲན་རྒྱུད་ལ་སྐྱེས་པ་དང་གཅིག
    ཚེ་བློས་ཐོང་བ་དང་གཉིས། ཆོས་བྱེད་པ་དང་གསུམ་མགོ་མཉམ། མི་འཆི་སྙམ་པ་དང་། ཚེ་འདི་ལ་ཤེ་སྦར་འཐམ་པ།
    སྡིག་པ་བྱེད་པ་གསུམ་མགོ་མཉམ་དུ་འོང་གསུངས་ཏེ་འཆི་བ་བསྒོམས་མ་བསྒོམས་ཀྱི་ཕན་ཡོན་དང་ཉེས་པའོ།
    །ཡང་མི་རྟག་པ་དྲན་པས་དང་པོ་ཆོས་ལ་འཇུག་པའི་རྒྱུ་བྱེད། བར་དུ་བརྩོན་འགྲུས་ཀྱི་གྲོགས་བྱེད།
    ཐ་མ་འོད་གསལ་ཆོས་སྐུ་འཐོབ་པའི་གྲོགས་བྱེད་པས་ཤིན་ཏུ་གལ་ཆེ་ཞེས་དམ་པ་དུ་མས་གསུངས་པ་སོགས་མང་ངོ༌།
    །གཞན་ཡང་རྒྱལ་སྲས་པ་ཉིད་ཀྱིས། མི་རྟག་པ་བཅོས་མིན་ཞིག་སྐྱེས་ན་ཆོས་མིན་ཅིས་ཀྱང་ཡིད་ལ་མི་བྱེད་པ་ཞིག་འོང་བར་འདུག་སྟེ།
    འདིའི་མྱོང་བ་རྣམ་དག་སྐྱེས་པའི་ཆོས་པའང་རེ་རེ་ཙམ་དུ་འདུག ཅེས་དང་། འཆི་བར་ངེས་སོ་ནམ་འཆི་ངེས་པ་མེད།
    །འཆི་ཚེ་ངེས་པར་ཕན་པ་དམ་ཆོས་ཡིན། །ཞེས་སོགས་མང་དུ་གསུངས་ཤིང་དེ་བཞིན་ཏུ་ཐུགས་དམ་གྱི་གཙོ་བོར་མཛད་དོ།
    །
  16: ལྔ་པ་འགལ་རྐྱེན་གྲོགས་ངན་སྤོང་བ་ནི། ཞེས་གསུངས། དོན་ནི། བཤེས་གྲོགས་གང་དག་དང་འགྲོགས་པར་བྱས་ན་ཐར་པའི་སྲོག་རྩ་གཅོད་པར་བྱེད་པའི་ཉོན་མོངས་པ་དུག་གསུམ་སོགས་འཕེལ་བར་འགྱུར་ཞིང་།
    ཐར་པ་བསྒྲུབ་པའི་རྒྱུའི་གཙོ་བོ་ཐོས་བསམ་སྒོམ་གསུམ་སོགས་དམ་པའི་ཆོས་ཀྱི་བྱ་བ་ཐམས་ཅད་རང་གི་ངང་གིས་ཉམས་པར་འགྱུར་ལ།
    ཐེག་པ་ཆེན་པོའི་ལམ་གྱི་རྩ་བ་བྱམས་པ་དང་སྙིང་རྗེ་བྱང་ཆུབ་ཀྱི་སེམས་སོགས་དཀར་ཆོས་རང་རྒྱུད་ལ་སྔར་ཡོད་རྣམས་ཀྱང་ཀུན་ནས་མེད་པར་སྒྱུར་བར་བྱེད་པའི་མི་དགེ་བའི་བཤེས་གཉེན་དང་སྡིག་གྲོགས་ངན་པ་ཐམས་ཅད་ལ་གཅན་གཟན་གདུག་པ་ཅན་བཞིན་དུ་ཤེས་ནས་སྤོང་བ་ནི་རྒྱལ་སྲས་རྣམས་ཀྱིས་གྲོགས་ངན་སྤོང་ཚུལ་གྱི་ལག་ལེན་ཡིན་ནོ་ཞེས་པའོ།
    ། གཞན་ཡང་ཚོམས་ལས། སྡིག་ཅན་མི་དང་འགྲོགས་མི་བྱ། །གལ་ཏེ་སྡིག་པ་བྱེད་པ་དག །སྡིག་མི་བྱེད་པས་བསྟེན་ན་ཡང་།
    །སྡིག་པ་བྱེད་པར་དོགས་སྐྱེ་ཞིང་། །མི་སྙན་པ་ཡང་འཕེལ་བར་འགྱུར། །ཞེས་དང་། དམན་པ་བསྟེན་པའི་མི་དག་ཉམས་འགྱུར་ཞིང་།
    །ཞེས་མི་དགེ་བའི་བཤེས་གྲོགས་བསྟེན་ན་ཉེས་པ་ཐམས་ཅད་འཕེལ་ཞིང་། ཡོན་ཏན་ཐམས་ཅད་ཉམས་པར་འགྱུར་བས་ན་སྤང་དགོས་པར་གསུངས་ཤིང་།
    དྲན་པ་ཉེར་བཞག་ལས་ཀྱང་། འདོད་ཆགས་དང་། ཞེ་སྡང་དང༌། གཏི་མུག་གི་གཞིར་གྱུར་པ་ནི་སྡིག་པའི་གྲོགས་པོ་སྟེ་དེ་ནི་དུག་གི་སྡོང་པོ་ལྟ་བུའོ།
    །ཞེས་དང་། མྱང་འདས་ལས། བྱང་ཆུབ་སེམས་དཔའ་གྲོགས་ངན་པ་ལ་འཇིགས་པ་ལྟར་གླང་བོ་ཆེ་མྱོས་པ་སོགས་ལ་མ་ཡིན་ཏེ།
  17: འདིས་ནི་ལུས་ཙམ་འཇིག་པར་བྱེད་ཀྱི། སྔ་མས་ནི་དགེ་བ་དང་སེམས་རྣམ་པར་དག་པ་གཉིས་ཀ་འཇིག་པར་བྱེད་དོ།
    །ཞེས་གསུངས་ལ། སྤྱོད་འཇུག་ལས། བྱིས་དང་འགྲོགས་ན་བྱིས་པ་ལ། །ཞེས་སོགས་གསུངས། མདོར་ན་བཤེས་གྲོགས་ངན་པ་དང་འགྲོགས་ན་དེའི་སྐྱོན་རང་ལ་འགོ་ཞིང་དགེ་ཆོས་མ་སྐྱེས་པ་མི་སྐྱེ་ཞིང་༑
    སྐྱེས་ཟིན་ཉམས་པར་འགྱུར་བ་སོགས་ཉེས་དམིགས་མང་ངོ༌། །གཞན་ཡང་ཇོ་བོས། ཉོན་མོངས་སྐྱེ་བའི་གྲོགས་པོ་སྤོངས་ལ་དགེ་འཕེལ་གྲོགས་བསྟེན་དེ་སེམས་བཟུང་།
    ཞེས་གསུངས་ཤིང༑ ཕ་ཆོས་ཞུ་ལེན་དུའང་། ཇོ་བོ། དགྲ་ཡི་ནང་ན་སུ་ངན་ལགས། འབྲོམ། ཕུང་རྒན་སྡིག་པའི་གྲོགས་པོའོ།
    །ཇོ་བོ། སྡོམ་པའི་འགལ་རྐྱེན་སུ་ཆེ་ལགས། འབྲོམ། བུད་མེད་ལ་སོགས་ཡིན་པས་སྤོངས། །ཞེས་དང༌།
    འབྲོམ་ཉིད་ཀྱིས་ཀྱང་། ཆགས་སྡང་སྐྱེ་བའི་གྲོགས་ངན་ཐབས་ཀྱིས་སྤོངས། ཞེས་དང༌། ཐ་མ་ཞིག་གྲོགས་བཟང་པོ་དང་འགྲོགས་ཀྱང་འབྲིང་ལས་མི་ཐེངས།
    རབ་གཅིག་ཐ་མ་དང་འགྲོགས་ན་ཐ་མར་འགྲོ་བ་ལ་ཚེགས་མེད། ཅེས་དང་། པུ་ཏོ་བས། འོ་ཅག་རང་ལ་འཁོས་མེད་ཀྱི་སྟེང་དུ་གྲོགས་ངན་གྱི་ཁ་ལ་ཉན་ནས་ཁོའི་སྤྱོད་པ་དང་བསྟུན་ན་ཚེ་འདི་ཕྱི་གཉིས་ཀྱི་འདུན་མ་ནོར་ནས་ཆ།
    ཞེས་དང་། ཁྱི་དང་ཉེ་ན་རྨ་དང་ཉེ་བ་ལྟར་འོ་ཅག་སྤྱིར་ཆོས་པ། ཁྱད་པར་རབ་བྱུང་རྣམས་མོ་བྱིས་དང་ཐག་ཉེ་ན་ཚེ་འདིར་གྲགས་པ་ངན་པ་དང་ཉེ་ལ།
    ཕྱི་མ་ངན་སོང་དང་ཐག་ཉེ། ཞེས་གསུངས་ལ། ཤ་ར་བས། བུད་མེད་ཉོན་མོངས་པའི་རྩ་བ་ཡིན་པས་ཕྱོགས་སུ་མི་བསྟེན།
  18: ཞེས་དང་། ཤ་བོ་བས། སྡིག་པའི་གྲོགས་པོ་བྱམས་པ་འདི་ཕུང་བའི་སྣ་འདྲེན་ཡིན་པ་མ་གོ་བ་འདི།
    དགེ་བའི་གྲོགས་པོ་སྡང་བ་འདི་ཕན་འདོགས་པར་མ་གོ་བ་འདི། ཞེས་དང་། སྨྱུག་རུམ་པས། སྡིག་པའི་གྲོགས་པོ་ལ་དགྲ་མི་ཤ་པོའི་འདུ་ཤེས་བསྐྱེད་པར་བྱའོ།
    །གྲོགས་ངན་པ་ལ་འགོ་བག་ཅན་གྱི་རིམས་ནད་ཀྱི་འདུ་ཤེས་བསྐྱེད་པར་བྱའོ། །ཞེས་གསུངས། གཞན་ཡང་རྒྱལ་སྲས་པ་ཉིད་ཀྱིས།
    སྡིག་གྲོགས་བསྟེན་ན་སྡིག་པ་འཕེལ་འགྱུར་ཞིང་༑ །དགེ་བའི་ཆོས་ཀྱི་བར་ཆད་བྱེད་པའི་ཕྱིར།
    །ཞེས་སོགས་དང་། སྐྱེ་བ་ཀུན་ཏུ་བདེ་བ་འདོད་ན་ཁྱོད། །སྐྱེ་བོ་ངན་པའི་གྲོགས་པོ་རིང་དུ་སྤོངས།
    །ཞེས་གསུངས་ཤིང་ཕྱག་ལེན་ལའང་ཐེབས་པར་མཛད་དོ། ། དྲུག་པ་མཐུན་རྐྱེན་བཤེས་གཉེན་བསྟེན་པ་ནི།
    ཞེས་གསུངས། དོན་ནི། བཤེས་གྲོགས་གང་ཞིག་བསྙེན་པའམ་བསྟེན་ན་རང་རྒྱུད་ཀྱི་ཉེས་པ་ཆགས་སྡང་སོགས་ཟད་པར་འགྱུར་ཞིང་།
    ཐོས་བསམ་སྒོམ་གསུམ། བྱམས་སྙིང་རྗེ་བྱང་ཆུབ་ཀྱི་སེམས་སོགས་ཡོན་ཏན་ཐམས་ཅད་ཡར་ངོའི་ཟླ་བ་ལྟར་གོང་ནས་གོང་དུ་འཕེལ་བར་འགྱུར་བའི་བཤེས་གཉེན་དམ་པ་དང་གྲོགས་བཟང་པོ་ནི་རང་གི་ལུས་སྲོག་བས་ཀྱང་གཅེས་པར་འཛིན་པའི་སྒོ་ནས་བསམ་སྦྱོར་གཉིས་ཀས་ཚུལ་བཞིན་དུ་བསྟེན་པ་ནི་རྒྱལ་སྲས་རྣམས་ཀྱིས་བཤེས་གཉེན་བསྟེན་ཚུལ་གྱི་ལག་ལེན་ཡིན་ནོ་ཞེས་པའོ།
    །གཞན་ཡང་སྡོང་པོ་བཀོད་པ་ལས། དགེ་བའི་བཤེས་གཉེན་བལྟ་བ་ལ་ངོམས་པ་མེད་པར་གྱིས་ཤིག དེ་ཅིའི་ཕྱིར་ཞེ་ན།
    དགེ་བའི་བཤེས་གཉེན་རྣམས་ནི་མཐོང་བར་དཀའོ། །འབྱུང་བར་དཀའོ། །ཞེས་གསུངས་ཤིང་།
  19: ཡང་དགེ་བའི་བཤེས་གཉེན་གྱིས་ཟིན་པ་ངན་འགྲོར་མི་ལྟུང་བ་དང་། སྡིག་གྲོགས་ཀྱི་ལག་ཏུ་མི་འགྲོ་བ་དང་།
    ལས་ཉོན་གྱིས་ཐུབ་པར་དཀའ་བ་སོགས་ཀྱི་ཕན་ཡོན་མང་དུ་གསུངས་ལ། སྐྱེས་རབས་ལས་ཀྱང༑ དམ་པ་རྣམས་ནི་སུས་ཀྱང་མི་སྲིངས་སྟེ།
    །དུལ་བའི་ཚུལ་གྱིས་དགེ་བ་བསྟེན་པར་བྱ། །དེ་དང་ཉེ་ན་དེ་ཡི་ཡོན་ཏན་རྡུལ། །ཆེད་དུ་མ་བསྒོས་པར་ཡང་འགོས་པར་འགྱུར།
    །ཞེས་གསུངས། དེའང་རང་ལས་ལྷག་པ་ཞིག་བསྟེན་དགོས་ཏེ། ཚོམས་ལས། གཙོ་བོ་བསྟེན་པས་དམ་པ་འཐོབ་འགྱུར་བས།
    །དེ་ཕྱིར་བདག་བས་གཙོར་གྱུར་བསྟེན་པར་བྱ། །ཞེས་སོ། །འདུལ་བ་ལས་ཚངས་སྤྱོད་རིལ་པོ་དགེ་བའི་བཤེས་གྲོགས་ལ་རག་ལས་པར་གསུངས་ཤིང༌།
    བཤེས་སྤྲིངས་ལས་ཀྱང༑ དགེ་བའི་བཤེས་གཉེན་བསྟེན་པས་ཚངས་པར་སྤྱོད། །ཡོངས་སུ་རྫོགས། ཞེས་གསུངས།
    ཇི་ལྟར་བསྟེན་ཚུལ་ཡང་། བསམ་པ་དང་སྦྱོར་བས་བསྟེན་ཚུལ་གཉིས་ལས། དང་པོ་ལའང་རྩ་བ་དད་པ་སྦྱང་བ།
    བཀའ་དྲིན་རྗེས་སུ་དྲན་པ་གཉིས་ཡོད་ལ། དད་པ་དཀར་ཆོས་ཐམས་ཅད་ཀྱི་སྔོན་འགྲོ་དང་རྩ་བ་ཡིན་པར་གསུངས་ཏེ།
    མདོ་ལས། དད་པ་སྔོན་འགྲོ་མ་ལྟར་སྐྱེད་པ་སྟེ། །ཞེས་སོགས་དང་། གཞན་ཡང་མང་ངོ༌། །བཀའ་དྲིན་དྲན་ཚུལ་ནི།
    སྡོང་པོ་བཀོད་པ་ལས། དགེ་བའི་བཤེས་གཉེན་ནི་བདག་ངན་སོང་ཐམས་ཅད་ལས་སྐྱོབ་པའོ། །ཞེས་སོགས་ལྟར་བསམ་པར་བྱའོ༑
    ༑སྦྱོར་བས་བསྟེན་ཚུལ་ཡང་། མདོ་སྡེ་རྒྱན་ལས། བཀུར་སྟི་རྙེད་པ་དག་དང་རིམ་གྲོ་དང་། །སྒྲུབ་པའི་སྒོ་ནས་བཤེས་གཉེན་བསྟེན་པར་བྱ།
    །
  20: ཞེས་པ་ལྟར་མཉེས་པ་གསུམ་སྒྲུབ་པའི་སྒོ་ནས་བསྟེན་དགོས་སོ། །སྤྱོད་འཇུག་ལས་ཀྱང་། རྟག་པར་དགེ་བའི་བཤེས་གཉེན་ནི།
    །ཞེས་སོགས་དང༌༑ དཔལ་འབྱུང་བ་ཡི་རྣམ་ཐར་ལས། །ཞེས་སོགས་གསུངས། དེ་ལྟར་ཚུལ་བཞིན་ཏུ་བསྟེན་ན་རང་རྒྱུད་ཀྱི་ཉེས་པ་ཐམས་ཅད་འཛད་ཅིང་ཡོན་ཏན་ཐམས་ཅད་འཕེལ་བ་སོགས་ཕན་ཡོན་མང་ལ།
    ཕན་ཡོན་གྱི་ལྡོག་ཕྱོགས་རྣམས་ནི་ལེགས་པར་མ་བསྟེན་པའི་ཉེས་པའོ། །གཞན་ཡང་ཇོ་བོས། གྲོགས་དག་བྱང་ཆུབ་མ་ཐོབ་བར་དུ་བླ་མ་དགོས་པས་བཤེས་གཉེན་དམ་པ་བསྟེན།
    །ཞེས་དང༌། ཐེག་ཆེན་གྱི་ཡོན་ཏན་ཆེ་སྐྱེ་ཆུང་སྐྱེ་ཐམས་ཅད་བླ་མ་ལ་བརྟེན་ནས་སྐྱེ་གསུངས་ཤིང་།
    །ཨ་ཏི་ཤ་གདམས་ངག་ཞུ་ཞེས་སྐད་ཆེན་པོས་ཞུས་པ་ན། ཧེ་ཧེ། ཁོ་བོ་ལ་རྣ་བ་རྟ་བཟང་པོ་བདོག་སྟེ༑
    མན་ངག་བྱ་བ་དད་པ་དད་པ་གསུངས། འབྲོམ་གྱིས་ཇོ་བོ་ལ་ཚངས་སྤྱོད་ཁྱེད་གྲོགས་ལ་རག་ལས་སམ་ཞེས་པས།
    ཚངས་སྤྱོད་ཅག་གེ་གྲོགས་ལ་རག་ལས་གསུང་སྐད། འབྲོམ་ཉིད་ཀྱིས་ཀྱང་། རྐྱེན་དགེ་བའི་བཤེས་གཉེན་ཉིན་དང་མཚན་དུ་བསྟེན།
    །གྲོགས་དམ་པ་དགེ་བའི་འཁར་བ་བཟང་དང་འགྲོགས། །ཞེས་དང༌། པུ་ཏོ་བས། གྲོགས་བཟང་པོ་དང་འགྲོགས་ན་རང་ལ་འཁོས་མེད་ཀྱང་དེས་འཁྱར་དུ་མི་སྟེར་ཏེ་སྲུང་སྡོམ་དང་དགེ་སྦྱོར་ཐམས་ཅད་ཁོང་གིས་ཁྱེར་ཆོད་ལ་འགྲོ།
    ཞེས་དང་། ལས་དང་པོ་པ་ཆོས་ཀྱི་གོ་བརྡ་ཅིའང་མེད་པ་དེའི་ཡོན་ཏན་གོང་ནས་གོང་དུ་རྫོགས་པར་བྱེད་པ་ལ་ཅི་རྒུ་ཐམས་ཅད་ཐེག་པ་ཆེན་པོའི་བླ་མ་ལ་རག་ལས་པས་སེམས་ལ་བརྟན་པ་མ་ཐོབ་བར་དུ་བླ་མ་དང་དར་ཅིག་འབྲལ་ཐབས་མེད་པས་བླ་མ་བསྟེན་པ་ལ་ནན་ཏན་བྱེད་དགོས།
  21: ཞེས་དང་། བླ་མ་དག་ལ་གུས་པ་མེད་ན་སངས་རྒྱས་ཉིད་ལ་བསྟེན་ཡང་མི་ཕན༑ ཞེས་སོགས་གསུང་སྒྲོས་ལས་འབྱུང་བ་དང་།
    ཁ་རག་པས། མཁས་བཙུན་ཡོན་ཏན་ལྡན་པ་དང་། །འཇིག་རྟེན་བློ་ཡིས་བཏང་བ་ཡི། །བཤེས་གཉེན་དམ་པ་བསྟེན་ཅིག་ཨང་།
    །ཞེས་སོགས་དང༑ དད་པ་མེད་པའི་མི་ལ་ཡོན་ཏན་གྱི་རྣམ་པ་གང་ཡང་མི་འབྱུང་བས། བཤེས་གཉེན་བསྟེན་ཅིང་མདོ་སྡེ་བལྟ།
    །ཞེས་དང་། སྨྱུག་རུམ་པས། །དགེ་བའི་བཤེས་གཉེན་ལ་ཡིད་བཞིན་གྱི་ནོར་བུ་རིན་པོ་ཆེའི་འདུ་ཤེས་བསྐྱེད་པར་བྱའོ།
    །གྲོགས་བཟང་པོ་ལ་མཁར་རྫོང་བཙན་པོའི་འདུ་ཤེས་བསྐྱེད་པར་བྱའོ། །ཞེས་དང༌། བྱ་ཡུལ་བས།
    ཐར་པ་དང་ཐམས་ཅད་མཁྱེན་པའི་ལམ་མཁན་ཡིན་པས་རྟག་ཏུ་དགེ་བའི་བཤེས་གཉེན་བསྟེན། ཞེས་གསུངས་ཤིང་ཁོང་གིས་བཤེས་གཉེན་ཚུལ་བཞིན་བསྟེན་པའི་རྣམ་ཐར་ཁྱད་འཕགས་ཡོད་དོ།
    །སྐྱེས་བུ་དམ་པ་རང་ལས་ཡོན་ཏན་ལྷག་པ་ལ་ཁ་མིག་ཡར་བལྟ་བྱེད་དགོས་པའང་། ཕུ་ཆུང་བས་དམ་པ་རྣམས་ཀྱི་རྣམ་ཐར་གསན་ཅིང་།
    དེ་ལ་ནི་ང་ཡར་བལྟ་བ་ཡིན་གསུངས་པ་དང༌། མཐའ་བཞིའི་ཞལ་ནས། ང་ནི་ར་སྒྲེང་བའི་རྒད་པོ་དེ་རྣམས་ལ་མིག་རྟེན་བྱེད་གསུང་།
    གཞན་ཡང་རྒྱལ་སྲས་པ་ཉིད་ཀྱིས། དགེ་བ་དགེ་བའི་བཤེས་ལ་བསྟེན་ནས་འཕེལ། །ཞེས་དང་། སྐྱེ་མེད་རྟོགས་པའི་ཐབས་ཆེན་སྟོན་མཛད་པའི།
    །སྐྱེ་བོ་དམ་པ་མགོ་ཡི་ཐོད་བཞིན་བསྟེན། །ཞེས་གསུངས་ཤིང་། དེ་བཞིན་དུ་ཕྱག་ལེན་ལ་བཏབ་སྟེ།
    ཟླ་བྲལ་གྱི་ཡོངས་འཛིན་མཁན་ཆེན་བསོད་ནམས་གྲགས་པ་དང༌། རིན་པོ་ཆེ་ཤེར་འབུམ་པ་གཉིས་སོགས་བཤེས་གཉེན་བཅུ་ཕྲག་བཞི་ལྷག་བསྟེན་པར་མཛད་དོ།
    །
  22: བདུན་པ་བསྟན་པའི་འཇུག་སྒོ་སྐྱབས་འགྲོ་ནི། ཞེས་གསུངས། དོན་ནི། རང་རང་ཡང་ཤིན་ཏུ་ཐར་བར་དཀའ་བའི་འཁོར་བའི་བཙོན་རར་ཚུད་ཅིང་།
    ལས་དང་ཉོན་མོངས་པའི་ཀུན་འབྱུང་གི་ལྕགས་སྒྲོག་དམ་པོས་དབང་མེད་དུ་བཅིངས་པར་གྱུར་པའི་འཇིག་རྟེན་པའི་ལྷ་ཆེན་པོ་སོགས་ནི་ཇི་ལྟར་མཐུ་ཆེ་ཡང་།
    དེ་དག་སུས་ཀྱང་མཐོ་རིས་དང་ཐར་པ་དོན་གཉེར་གྱི་གང་ཟག་སུ་ཞིག །ངན་སོང་དང་འཁོར་བའི་སྡུག་བསྔལ་ལས་ཇི་ལྟར་བསྐྱབ་པར་ནུས་ཏེ་ཅུང་ཟད་ཀྱང་སྐྱོབ་མི་ནུས་ལ།
    དེའི་ཕྱིར་ཡུལ་ཁྱད་པར་ཅན་གང་ལ་སྐྱབས་བཙལ་ན་ནམ་ཡང་མི་བསླུ་བར་རང་གཞན་ཐམས་ཅད་སྲིད་ཞིའི་འཇིགས་པ་ཀུན་ལས་སྐྱོབ་པར་ངེས་པའི་ནུས་པ་མངའ་བའི་དཀོན་མཆོག་རིན་པོ་ཆེ་རྣམ་པ་གསུམ་ལ་དེའི་ཆེད་དུ་བློ་གཏད་ལིང་སྐྱུར་གྱི་སྐྱབས་འགྲོ་བྱེད་པ་ནི་རྒྱལ་སྲས་རྣམས་ཀྱིས་སྐྱབས་འགྲོའི་ཉམས་ལེན་ལ་སློབ་ཚུལ་གྱི་ལག་ལེན་ཡིན་ནོ།
    །ཞེས་པའོ། ། གཞན་ཡང་སྤྱོད་འཇུག་ལས། དེ་བས་རྒྱལ་བ་འགྲོ་བའི་མགོན། །འགྲོ་བ་སྐྱོབ་པའི་དོན་བརྩོན་པ།
    །སྟོབས་ཆེན་འཇིགས་པ་ཀུན་སེལ་ལ། །དེ་རིང་ཉིད་ནས་སྐྱབས་སུ་མཆི། །ཞེས་གསུངས་ལ། དེའང་འགྲོ་བའི་མགོན་ཞེས་པ་ཀུན་ལ་ཐུགས་རྗེ་ཉེ་རིང་མེད་པར་འཇུག་པ།
    འགྲོ་བ་སྐྱོབ་པའི་དོན་བརྩོན་ཞེས་པ་ཕན་བཏགས་མ་བཏགས་ཀྱི་དོན་མཛད་པ། སྟོབས་ཆེན་ཞེས་པ་རང་འཇིགས་པ་ཐམས་ཅད་ལས་གྲོལ་བ།
    འཇིགས་པ་ཀུན་སེལ་ཞེས་པ་གཞན་འཇིགས་པ་ལས་སྒྲོལ་བའི་ཐབས་མཁས་དང་ལྡན་པ་སྟེ། དེ་འདྲའི་ཁྱད་ཆོས་བཞི་ལྡན་ཞིག་སྐྱབས་སུ་འོས་ལ།
    དེའང་སངས་རྒྱས་ལ་ཡོད་ཀྱི།
  23: གཞན་དབང་ཕྱུག་སོགས་ལ་མེད་པས་སངས་རྒྱས་ཉིད་སྐྱབས་མཆོག་ཏུ་གྲུབ་ལ། དེའི་ཕྱིར་དེས་བསྟན་པའི་ཆོས་དང་།
    དེའི་རྗེས་འཇུག་གི་དགེ་འདུན་ཡང་སྐྱབས་སུ་འོས་སོ། །དེའི་ཕྱིར། སྐྱབས་འགྲོ་བདུན་ཅུ་པ་ལས།
    སངས་རྒྱས་ཆོས་དང་དགེ་འདུན་ནི། །ཐར་པ་འདོད་པ་རྣམས་ཀྱི་སྐྱབས།། ཞེས་གསུངས། སྐྱབས་འགྲོའི་ཕན་ཡོན་ལ།
    ནང་པའི་ཁྱུར་ཚུད་པ་སོགས་མང་ཡང་། མདོར་ན་ཕར་ཕྱིན་བསྡུས་པ་ལས། སྐྱབས་སོང་བསོད་ནམས་གཟུགས་ཡོད་ན།
    །སྟོང་གསུམ་འདི་ཡང་སྣོད་དུ་ཆུང་། །ཞེས་སོགས་ལྟར་ཡིན་ལ། དཀོན་མཆོག་ལ་སྙིང་ནས་བློ་ཁེལ་བ་མེད་ན་ཕན་ཡོན་རྣམས་ཇི་བཞིན་འབྱུང་དཀའོ།
    །སྐྱབས་སུ་མ་སོང་བའི་ཉེས་དམིགས་ནི་ཕན་ཡོན་གྱི་ལྡོག་ཕྱོགས་ཅི་རིགས་པ་རྣམས་སོ། །སོ་སོ་དང་ཐུན་མོང་གི་བསླབ་བྱ་གལ་ཆེ་བ་རྣམས་ནི་གཞན་དུ་ཤེས་དགོས་སོ།
    །གཞན་ཡང་ཇོ་བོས། སྐྱབས་མཆོག་བླ་མ་དཀོན་མཆོག་གསུམ། །སྐྱབས་ཀྱི་ཡུལ་དུ་ལེགས་བསྟེན་ལ།
    །དང་འདོད་ཡིད་ཆེས་བཟང་པོ་ཡི། །དགེ་བའི་ས་ཆེན་དད་པ་བསྟེན།། ཞེས་གསུངས་ཤིང་། སྐྱབས་འགྲོ་ཆོས་ཀྱི་རྩ་བར་གཟིགས་ནས་སྙེ་ཐང་སོགས་སུ་བན་སྐྱ་ཐམས་ཅད་སྐྱབས་འགྲོ་ལ་བཀོད་པས་བླ་མ་སྐྱབས་འགྲོ་བ་ཞེས་གྲགས།
    འབྲོམ་གྱིས་ཀྱང་། འཁོར་བའི་རྒྱ་མཚོ་བསྒྲལ་དཀའ་ཞིང་། །སྡུག་བསྔལ་རྣམས་ཀྱང་བཟོད་པར་དཀའ།
    །ཕ་མར་བཅས་པ་སྐྱབས་དགོས་པས། །གཞན་གྱི་བཙན་ས་ཞུ་བ་ལ། །དཀོན་མཆོག་གསུམ་ལས་ལྷག་མ་མཆིས།།
    ཞེས་དང་། སངས་རྒྱས་འདྲ་བའི་སྟོན་པ་མེད། །ཆོས་དང་འདྲ་བའི་སྐྱོབ་པ་མེད། །དགེ་འདུན་འདྲ་བའི་ཞིང་མེད་དེ།
    །
  24: དེ་ཕྱིར་བདག་གིས་སྐྱབས་སུ་བགྱིད། །ཅེས་དང་། པུ་ཏོ་བས། འོ་སྐོལ་འཁོར་བ་དང་ངན་སོང་གི་སྡུག་བསྔལ་གྱིས་འཇིགས་པ་ལ་སྐྱབས་གནས་ཀྱི་ཇོ་བོ་སངས་རྒྱས་བཅོམ་ལྡན་འདས་ལ་སྐྱབས་སུ་འགྲོ་དགོས།
    གཞན་འཇིག་རྟེན་གྱི་ཕྱུ་དང་དབང་ཕྱུག་སོགས་དང༑ ལྷ་ཀླུ་མཐུ་ཆེ་བ་རྣམས་ཀྱིས་འོ་སྐོལ་གྱི་སྐྱབས་གནས་མི་བཏུབ་སྟེ།
    ཁོང་རང་ཡང་འཁོར་བ་ལས་མ་འདས་ཞེས་དང་། ཡང་ཡང་བསམས་ནས་ཡིད་ཇེ་ཆེས་དང་། རྒྱུད་ཇེ་དག་ཏུ་སོང་ནས་བྱིན་རླབས་འབྱུང་།
    དེ་ལ་ངེས་ཤེས་རྙེད་པས་སྙིང་ཐག་པས་སྐྱབས་སུ་སོང་ནས་དེའི་བསླབ་བྱ་ལ་སློབ་ཙ་ན་ཅི་བྱས་སངས་རྒྱས་ཀྱི་ཆོས་བྱ་བ་གཅིག་ཏུ་འགྱུར་བ་ཡིན་ཏེ།
    འོ་སྐོལ་སངས་རྒྱས་ཀྱི་མཁྱེན་པ་ལ་མོ་མ་རྣོ་ཤེས་ཙམ་དུའང་མི་བརྩི་ཞེས་སོགས་གསུངས་ལ།
    ཡང་ཡུང་བ་ན་དགེ་བཤེས་ཁམ་ལུང་པས་དཀོན་མཆོག་གསུམ་ལ་བློ་གཏད་པས་དེ་ན་ཁོང་ལས་བདེ་སྐྱིད་ཆེ་བ་མེད༑
    སྤྱན་སྔ་བས་ཀྱང་དེ་བཞིན་མཛད་པས་ཀླུང་ཤོད་ན་ཁོང་བདེ་སྐྱིད་སྙན་གསུམ་ཆེ། ཆོས་། མཛད་གཞན་ཐམས་ཅད་ཀྱང་དེ་བཞིན་ཡིན།
    འོ་ཅག་ཀྱང་དཀོན་མཆོག་ལ་བློ་གཏད་ན་བདེ་སྐྱིད་སྙན་གསུམ་འབྱུང་ངེས་ཡིན་ཞེས་སོགས་གསུངས།
    ཁ་རག་པས། བློ་ལྟོས་བྱས་ན་མི་བསླུ་བ།། དཀོན་མཆོག་གསུམ་ལས་མི་བདོག་གི །རྟག་ཏུ་སྐྱབས་སུ་སོང་ཞིག་ཨང་།
    །ཞེས་སོགས་གསུངས་སོ༑ ༑གཞན་ཡང་རྒྱལ་སྲས་ཉིད་ཀྱིས། དེར་ནི་འཇིག་རྟེན་ལྷ་དང་མི་རྣམས་ནི།
    །རང་ཡང་འཇིགས་པ་དག་ལས་མ་གྲོལ་བས། །གཞན་དག་སྐྱོབ་པའི་ནུས་པ་མེད་པས་ན། །
  25: གཏན་གྱི་སྐྱབས་མཆོག་མིན་པར་ཤེས་བྱས་ནས། །གང་ལ་སྐྱབས་ན་གནས་སྐབས་མཐར་ཐུག་གི །བདེ་བ་ཐམས་ཅད་ངེས་པར་སྩོལ་ནུས་པས།
    །དཀོན་མཆོག་གསུམ་ལ་བློ་ལྟོས་ལེགས་གཏད་ནས། །གུས་པའི་ཡིད་ཀྱིས་སྐྱབས་འགྲོ་དྲག་ཏུ་བྱ།
    །ཞེས་དང་། ཡང་སྐྱབས་འགྲོ་ནི་ལམ་གྱི་དངོས་གཞི་སྔོན་འགྲོ་གེགས་སེལ་ཐམས་ཅད་ཀྱི་མཆོག་ཡིན་པར་གསུངས་ཤིང་དེ་བཞིན་དུ་ཐུགས་ཉམས་སུ་བཞེས་སོ།
    ། གཉིས་པ་དངོས་གཞི་སྐྱེས་བུ་གསུམ་གྱི་ལམ་བསྟན་པ་ལ་གསུམ་ལས། དང་པོ་སྐྱེས་བུ་ཆུང་ངུའི་ལམ་ངན་འགྲོའི་སྡུག་བསྔལ་ལ་འཇིགས་ནས་སྡིག་པ་སྤོང་བ་ནི།
    ཞེས་གསུངས། དོན་ནི། ཐོས་པས་འཇིགས་སྐྲག་སྐྱེད་ཅིང་ཐོག་ཏུ་བབས་ན་ཤིན་ཏུ་བཟོད་དཀའ་བའི་ཚོར་བ་མི་བཟད་པས་གདུངས་པའི་ངན་སོང་གསུམ་གྱི་སྡུག་བསྔལ་དེ་རྣམས་ནི།
    རྒྱུ་མེད་པ་དང་མི་མཐུན་པའི་རྒྱུ་ལས་བྱུང་བ་མ་ཡིན་ཞིང་། མི་དགེ་བཅུ་སོགས་སྡིག་པའི་ལས་ཀྱི་འབྲས་བུ་ཡིན་པར་ལས་དང་ལས་ཀྱི་འབྲས་བུ་སྣ་ཚོགས་པ་མཁྱེན་པའི་སྟོབས་མངའ་བའི་ཐུབ་པ་ཐམས་ཅད་མཁྱེན་པས་གསུངས་པ་དེའི་ཕྱིར་སྲོག་ལ་བབས་ཀྱང་མི་དགེ་སྡིག་པའི་ལས་ལ་ནམ་ཡང་འཇུག་པར་མི་བྱེད་པ་ནི་རྒྱལ་སྲས་རྣམས་ཀྱིས་དཀར་ནག་གི་ལས་ལ་བླང་དོར་བྱེད་ཚུལ་གྱི་ལག་ལེན་ཡིན་ནོ་ཞེས་པའོ།
    ། གཞན་ཡང་རིན་ཆེན་ཕྲེང་བ་ལས། རབ་ཏུ་ཚ་ཞིང་གྲང་བ་ཡི། །དམྱལ་བ་ཉི་མ་གཅིག་བཞིན་དྲན།
    །བཀྲེས་སྐོམ་དག་གིས་རིད་པ་ཡི། །ཡི་དྭགས་དག་ཀྱང་དྲན་པར་བྱ། །རྨོངས་པའི་སྡུག་བསྔལ་རབ་མང་བའི།
    །བྱོལ་སོང་བལྟ་ཞིང་དྲན་པར་བྱ། །
  26: ཞེས་གསུངས་པ་ལྟར། དམྱལ་བ་ལ་སྡེ་ཚན་བཅོ་བརྒྱད། ཡི་དྭགས་ལ་སྡེ་ཚན་གསུམ། དུད་འགྲོ་ལ་སྡེ་ཚན་གཉིས་ཡོད་ལ།
    དེ་རྣམས་ཀྱི་ཚ་གྲང་། བཀྲེས་སྐོམ། གཅིག་ལ་གཅིག་ཟ་སོགས་ཀྱི་སྡུག་བསྔལ་དེ་ཐམས་ཅད་མི་དགེ་བའི་འབྲས་བུར་ངེས་ཏེ།
    སྔ་མ་ལས། མི་དགེ་བ་ལས་སྡུག་བསྔལ་ཀུན། །དེ་བཞིན་ངན་འགྲོ་ཐམས་ཅད་དོ། །ཞེས་དང༌། སྤྱོད་འཇུག་ལས།
    སྡུག་བསྔལ་ཡིད་མི་བདེ་བ་དང་། །འཇིགས་པ་རྣམ་པ་སྣ་ཚོགས་དང་། །འདོད་པ་རྣམས་དང་བྲལ་བ་ནི།
    །སྡིག་པ་སྤྱོད་ལས་འབྱུང་བར་འགྱུར། །ཞེས་དང་། མི་དགེ་བ་ལས་སྡུག་བསྔལ་འབྱུང་། །ཞེས་པ་ནས།
    འདི་ཉིད་འབའ་ཞིག་བསམ་པའི་རིགས། །ཞེས་པ་ལྟར་ལས་འབྲས་སེམས་པ་གལ་ཆེ་ལ། དེའང་ལས་འབྲས་སྤྱིར་བསམ་པ་ལ།
    ལས་ངེས་པ། ལས་འཕེལ་ཆེ་བ། ལས་མ་བྱས་པ་དང་མི་འཕྲད་པ། བྱས་པ་ཆུད་མི་ཟ་བ་སྟེ། བཞི་དང་།
    བྱེ་བྲག་ཏུ་བསམ་པ་ལ། རགས་རིམ་བསྡུས་པ་མི་དགེ་བའི་ལས་ལམ་བཅུ། དེའི་ལྡོག་ཕྱོགས་དགེ་བ་བཅུ་ཡོད་ལ།
    དེ་དག་རེ་རེའི་འབྲས་བུ་ལའང་རྣམ་སྨིན་གྱི་འབྲས་བུ། རྒྱུ་མཐུན་གྱི་འབྲས་བུ། དབང་གི་འབྲས་བུ་སོགས་སོ་སོར་མ་འདྲེས་པར་མྱོང་དགོས་ཚུལ་ལ་བསམས་ནས་ལས་འབྲས་ཡིད་ཆེས་ཀྱི་དད་པ་སྐྱེད་པ་གལ་ཆེའོ།
    ། སྲིད་པའི་སྡུག་བསྔལ་བསམས་ན་ངེས་འབྱུང་དང་སྙིང་རྗེ་སོགས་སྐྱེ་ཞིང་། ལས་འབྲས་བསམས་ན་ཡིད་ཆེས་ཀྱི་དད་པས་བླང་དོར་ལ་འཇུག་པ་ནི་དེ་དག་བསམས་པའི་ཕན་ཡོན་ཡིན་ལ།
    དེའི་ལྡོག་ཕྱོགས་ནི་དེ་དག་མ་བསམས་པའི་ཉེས་པའོ། །
  27: གཞན་ཡང་ཇོ་བོས། མཁས་པས་སྡིག་པར་ཡོང་མི་སྤྱོད། །དེ་འབྲས་ངན་འགྲོའི་སྡུག་བསྔལ་འབྱུང་།
    །ཞེས་དང་། ཤིན་ཏུ་ཟབ་པ་ལས་འབྲས་ཁོ་ན་ཡིན། ཡི་དམ་གྱི་ལྷ་ཞལ་མཐོང་བ་བས་ལས་རྒྱུ་འབྲས་ལ་ཡིད་ཆེས་བརྟན་པ་ཐོབ་ན་དེ་ཉིད་མཆོག་ཡིན་ཞེས་དང་།
    རྩ་བ་དུག་ཡིན་ན་ཡལ་ག་སོགས་ཐམས་ཅད་དུག་ཡིན་ཞེས་སོགས་ཀྱི་དཔེས་ལས་འབྲས་བསྟན་ཞིང་། མངའ་རིས་སུ་ལས་འབྲས་འབའ་ཞིག་གསུངས་པས་བླ་མ་ལས་འབྲས་པ་ཞེས་གྲགས།
    འབྲོམ་གྱིས་ཀྱང་། ངན་སོང་གསུམ་པོ་དེར་ལྟུང་ན་ནི་སྡུག་བསྔལ་འབའ་ཞིག་ལས་སྐྱིད་གཅིག་ཀྱང་མེད།
    ཅེས་དང་། གསོན་ཚེ་དགེ་སྡིག་གཉིས་པོ་གང་བྱས་པའི། །འབྲས་བུ་ཕྱི་མའི་དུས་སུ་འབྱུང་བར་འགྱུར།
    །ཞེས་དང་། ད་ལྟ་དགེ་བའི་ལས་ལ་མ་འབད་ན། །ཕྱི་མར་སྡུག་བསྔལ་མྱོང་བར་འགྱུར་ཏ་རེ། །ཞེས་དང༌།
    ཇོ་བོ་པ་སྙིང་ཁམས་ཆེར་མི་རུང་། རྟེན་འབྲེལ་འདི་ཕྲ་གསུངས། པུ་ཏོ་བས། འོ་སྐོལ་དུས་ད་རེས་མི་དགེ་བཅུ་སྤངས་ནས་དགེ་བཅུ་སྤྱད་ན་ངན་སོང་གསུམ་བཙལ་ཡང་མི་རྙེད།
    དགེ་བཅུ་སྤངས་ནས་མི་དགེ་བཅུ་ལ་བག་མེད་པར་སྤྱད་ན་མཐོ་རིས་དང་ཐར་པ་བཙལ་གྱི་མི་རྙེད་པར་འགྲོ།
    ཞེས་དང༌། ནན་ཏར་ཟབ་པ་ལས་དང་འབྲས་བུ། །སྟོང་ཉིད་རིགས་པས་ཀྱང་ནི་གོར་རུང་། །ཞེས་གསུངས།
    ཕུ་ཆུང་བས། ང་ནི་གཏུགས་ཀྱིས་ཐུག་ནས་རྒས་ཁར་མཛངས་བླུན་ལ་ཁ་ལྷན་སོང་གསུངས། ཁམ་ལུང་པས་ཕུ་ཆུང་པ་ལ།
    དགེ་བཤེས་པ་ནི་ལས་འབྲས་ཁོ་ན་གལ་ཆེ་བར་གསུངས་པ་ལ།
  28: ད་ལྟ་བཤད་པ་དང་། ཉན་པ་དང་། སྒོམ་རིན་མེད་པར་བྱེད་དེ་འདི་ཁོ་ན་དཀའ་འམ་སྙམ་གསུངས་པས།
    ཕུ་ཆུང་བས་དེ་ཙུག་ལགས་གསུངས། གླང་ཐང་པས་སྤྱན་སྔ་བ་ལ་གདམས་པ་ཞུས་པ་ལ། ཇོ་བོ་ལས་འབྲས་སེམས་པ་འདི་རང་མན་ངག་ཡིན་སྙམ་པ་ཡིན་གསུངས།
    ཁ་རག་པས། ངན་སོང་སྡུག་བསྔལ་འབྱུང་བའི་རྒྱུ། །ལས་ངན་སྡིག་པ་སྤོངས་ཤིང་ཨང་། ཞེས་དང་།
    ཤ་ར་བས། ལས་འབྲས་ལ་མ་བྱང་བར་ཆོས་མཐོ་མཐོ་ལ་དགའ་བ་ནི་འཁྱགས་པའི་སྟེང་དུ་མཁར་བརྩིགས་པ་དང་འདྲ།
    ཞེས་སོགས་གསུངས། གཞན་ཡང་རྒྱལ་སྲས་པ་ཉིད་ཀྱིས། ཚ་གྲང་བཀྲེས་སྐོམ་གཅིག་ལ་གཅིག་ཟ་སོགས།
    །སྡུག་བསྔལ་མང་པོས་ངན་སོང་བ་རྣམས་གཙེས། །ཞེས་དང༌། འགྲོ་བ་བཟང་ངན་དེ་ཡི་བདེ་སྡུག་ཀུན།
    །དགེ་དང་མི་དགེས་འཕེན་ཞིང་རྫོགས་བྱེད་པས། །སྲོག་གི་ཕྱིར་ཡང་སྡིག་པ་མི་བྱ་ཞིང་། །རྟག་ཏུ་དགེ་བའི་ཆོས་ལ་འབད་ལ་བྱ།
    །ཞེས་གསུངས་ཤིང་། དེ་བཞིན་དུ་ཉམས་བཞེས་མཛད་དོ། ། གཉིས་པ་སྐྱེས་བུ་འབྲིང་གི་ལམ་སྲིད་བདེ་ལ་མ་ཆགས་པར་ཐར་པ་དོན་དུ་གཉེར་བ་ནི།
    ཞེས་གསུངས། དོན་ནི། འདོད་ཁམས། གཟུགས་ཁམས། གཟུགས་མེད་ཁམས་ཏེ་ཁམས་གསུམ་མམ་སྲིད་པ་གསུམ་ན་ཟག་བཅས་ཀྱི་བདེ་བ་ཇི་སྙེད་ཡོད་པ་དེ་ཐམས་ཅད་ནི་རྩྭའི་རྩེ་མོའི་ཟིལ་པའི་ཐིགས་པ་བཞིན་དུ་སྐད་ཅིག་དང་ཡུད་ཙམ་ཞིག་གིས་འཇིག་ཅིང་རྣམ་པར་ཉམས་པའི་ཆོས་ཅན་ཡིན་པས་ཆགས་པའི་གནས་སུ་མི་རིགས་ལ།
    དུས་ནམ་གྱི་ཚེ་ཡང་གཞན་དུ་མི་འགྱུར་བ་རྟག་བརྟན་གཡུང་དྲུང་གི་ངོ་བོར་གནས་པ་སྒྲིབ་གཉིས་ཀྱི་འཆིང་བ་འཐའ་དག་ལས་གྲོལ་བ་ཐར་པའི་གོ་འཕང་མཆོག་ནི་རྫོགས་པའི་སངས་རྒྱས་ཡིན་པས་ན།
  29: དེ་དོན་དུ་གཉེར་བའི་ངེས་འབྱུང་གི་བསམ་པ་ཁྱད་པར་ཅན་གྱིས་ཟིན་པའི་སྒོ་ནས་ཐེག་ཆེན་གྱི་ལམ་ལ་སྦྱོར་བ་ནི་རྒྱལ་སྲས་རྣམས་ཀྱིས་རྣམ་གྲོལ་དོན་གཉེར་གྱི་བློ་སྐྱེད་ཚུལ་གྱི་ལག་ལེན་ཡིན་ནོ་ཞེས་པའོ།
    ། གཞན་ཡང་བཞི་བརྒྱ་པ་ལས། གང་ལ་འདིར་སྐྱོ་ཡོད་མིན་པ། །དེ་ལ་ཞི་གུས་ག་ལ་ཡོད། །ཅེས་དང་།
    སྤྱོད་འཇུག་ལས་ཀྱང་། སྡུག་བསྔལ་མེད་པར་ངེས་འབྱུང་མེད། །ཅེས་པ་ལྟར་སྲིད་པ་མཐའ་དག་སྡུག་བསྔལ་དུ་ཤེས་ནས།
    དེ་ལ་སྐྱོ་བས་འདོར་འདོད་ཀྱི་བློ་མ་སྐྱེས་ན་སྡུག་བསྔལ་ཞི་བའི་ཐར་པ་རྒྱུ ་ལ་དོན་གཉེར་གྱི་གུས་པ་མི་སྐྱེའོ།
    །དེས་ན་མཐོ་རིས་ཀྱི་བདེ་བ་ལའང་མ་ཆགས་པ་ཞིག་དགོས་ཀྱི༑ དེར་ཆགས་ན་སྲིད་པ་ལས་འདའ་མི་ནུས་ཏེ།
    མདོ་ལས། འཁོར་བར་ཆགས་པའི་ཡིད་དང་ལྡན་རྣམས་རྟག་ཏུ་འཁོར། །ཞེས་གསུངས། དེའི་ཕྱིར་ཐར་པ་དོན་གཉེར་གྱི་ངེས་འབྱུང་གི་བློ་སྐྱེ་བ་ལ་སྡུག་བདེན་འཁོར་བའི་ཉེས་དམིགས་དང་།
    ཀུན་འབྱུང་འཁོར་བའི་འཇུག་རིམ་ཤེས་དགོས་ལ། སྔ་མ་ལའང་། སྲིད་པ་སྤྱིའི་ཉེས་དམིགས་ནི།
    དགྲ་གཉེན་ངེས་པ་མེད་པ། ངོམས་མི་ཤེས་པ། ལུས་ཡང་ཡང་འདོར་བ། ཡང་ཡང་ཉིང་མཚམས་སྦྱོར་བ།
    ཡང་ཡང་མཐོ་དམན་དུ་འགྱུར་བ། གཅིག་པུ་གྲོགས་མེད་པའི་ཉེས་དམིགས་ཏེ་དྲུག་དང༌། ཡང་སྡུག་བསྔལ་བརྒྱད་དང་གསུམ་སོགས་ཡོད་ལ།
    བྱེ་བྲག་སོ་སོའི་སྡུག་བསྔལ་ལའང་། སྔར་བཤད་ངན་སོང་གསུམ་དུ་མ་ཟད། མཐོ་རིས་གསུམ་ཡང་སྡུག་བསྔལ་གྱི་རང་བཞིན་ཏེ།
    མདོ་ལས། འཁོར་བ་ཁབ་ཀྱི་རྩེ་ཙམ་ལ། །
  30: ཞེས་སོགས་དང་། བྱམས་པས། མི་གཙང་བ་ལ་དྲི་ཞིམ་མེད་བཞིན་འགྲོ་ལྔ་དག་ན་བདེ་བ་མེད། །ཅེས་སོགས་དང་།
    བཞི་བརྒྱ་པར། མཁས་པ་རྣམས་ལ་མཐོ་རིས་ཀྱང་། །དམྱལ་བ་དང་མཚུངས་འཇིགས་སྐྱེད་འགྱུར། །ཞེས་སོགས་ལྟར་རོ།
    །འདིར་ནི་སྐྱེས་བུ་ཆུང་ངུའི་སྐབས་ལྟར་ངན་སོང་གྱི་ཉེས་དམིགས་བསམ་པ་ཙམ་གྱིས་མི་ཆོག་གི
    སྲིད་པ་མཐའ་དག་མེ་འབར་བའི་ཁང་པའི་ནང་ལྟར་སྡུག་བསྔལ་གྱི་འབྱུང་གནས་སུ་ཤེས་དགོས་ལ།
    དེ་ལྟར་ཤེས་ན་ཐར་པ་དོན་གཉེར་སྐྱེ་ཞིང་དེ་ལ་བརྟེན་ནས་མྱང་འདས་འཐོབ་སྟེ། ཚོམས་ལས། དེ་ལྟར་ཉེས་དམིགས་རྟོགས་གྱུར་ན།
    །མྱུར་དུ་མྱ་ངན་འདས་པ་འཐོབ། །ཅེས་སོ། །ཀུན་འབྱུང་འཁོར་བའི་འཇུག་རིམ་བསམ་པ་ལ། སྲིད་པའི་སྡུག་བསྔལ་ཐམས་ཅད་ལས་ཀྱི་ཀུན་འབྱུང་གིས་བསྐྱེད་ལ།
    དེ་ཉོན་མོངས་པའི་ཀུན་འབྱུང་གིས་བསྐྱེད་ཅིང་། ཉོན་མོངས་ཐམས་ཅད་ཀྱི་རྩ་བ་བདག་འཛིན་ཡིན་ལ༑
    དེ་ཟློག་ནུས་ཤིང་བཟློག་ན་སྡུག་བསྔལ་ཞི་བའི་འགོག་པའམ་ཐར་པ་མངོན་དུ་བྱ་ནུས་སོ། ། དེ་ལ་ཐར་པ་ཞེས་པ་ནི་ལས་ཉོན་གྱི་འཆིང་བ་ལས་གྲོལ་བ་ཡིན་ལ།
    གྲོལ་བྱེད་ཀྱི་ལམ་ཡང་བསླབ་པ་གསུམ་གྱི་ཉམས་ལེན་ཡིན་ཞིང་། དེའི་ནང་ནས་ཀྱང་སྲིད་རྩ་བདག་འཛིན་བཟློག་བྱེད་དངོས་ནི་བདག་མེད་རྟོགས་པའི་ཤེས་རབ་ཡིན་ལ།
    དེ་ཏིང་ངེ་འཛིན་ལ་བརྟེན་ཞིང་། དེ་སོགས་ཡོན་ཏན་ཐམས་ཅད་ཀྱི་རྩ་བ་ནི་ཚུལ་ཁྲིམས་ཡིན་པས་དེ་ཐོག་མར་གལ་ཆེའོ།
    །དེས་ན་བཤེས་སྤྲིངས་ལས། སྐྱེ་བ་བཟློག་པའི་སླད་དུ་འབད། །ཅེས་དང་། ཡང་སྲིད་མེད་པར་བགྱི་སླད་འབད།
    །
  31: ཅེས་སོགས་ལྟར་ད་ལྟའི་མི་ཁོམ་པའི་གནས་བརྒྱད་དུ་མ་སྐྱེས་པར་རྟེན་ཁྱད་པར་ཅན་ཐོབ་པའི་དུས་འདིར་སྐྱེ་བ་བཟློག་སྟེ་ཡང་སྲིད་མེད་པའི་ཐར་པ་འཐོབ་བྱེད་ཀྱི་ལམ་ལ་འབད་ནས་སློབ་དགོས་སོ།
    །གཞན་ཡང་ཇོ་བོས། གྲོགས་དག་འཁོར་བའི་འདམ་རྫ་བ་འདི་ན་སྐྱིད་མེད་ཐར་པའི་སྐམ་སར་གཤེགས།
    །ཞེས་དང་། སྡོམ་པ་གསུམ་ལ་གནས་ཤིང་དག་ཀྱང་ཁམས་གསུམ་འཁོར་བ་ལ་ཡིད་མ་འབྱུང་ན་འཁོར་བའི་རྒྱུ་བྱེད་ཅེས་གསུངས་ལ།
    འབྲོམ་གྱིས་ཀྱང༌། དུས་ཉིན་དང་མཚན་དུ་འཁོར་བའི་སྡུག་བསྔལ་བསྒོམ། །དེ་ཤེས་ནས་འཇིགས་པས་ཡར་ལ་འབྲོས་སྙིང་འདོད།
    །ཅེས་དང་། པུ་ཏོ་བས། འོ་ཅག་འཁོར་བར་གཞལ་ཡས་ཁང་དུ་མཐོང་རིང་ལ་དེར་འཁྱམས་པ་ལས་རྣམ་གྲོལ་ཐོབ་ཐབས་མེད།
    ཅེས་དང༌། ངན་སོང་ནས་ཐར་ཏེ་ལྷ་མི་ཐོབ་པ་ཙམ་ལའང་བདེ་བ་མེད་ཅིང་གཏན་གྱི་བཙན་ས་ཟིན་པ་མེད་པས་འཁོར་བ་མཐའ་དག་སྡུག་བསྔལ་དུ་ཤེས་དགོས།
    ཞེས་དང༌། རྐྱང་ཚ་རྡོལ་ཚུལ་གྱིས་གདམས་པ་ཞུས་པ་ལ། ཁྱོད་འཁོར་བའི་ཉེས་དམིགས་སྒོམས་དང་འཁོར་བ་སྤོང་དཀའ་རྒྱུ་མེད།
    ཐར་པ་འགྲུབ་དཀའ་རྒྱུ་མེད༑ ཅེས་གསུངས། ཁ་རག་པས། གང་དུ་སྐྱེས་ཀྱང་སྐྱིད་མེད་པར་བསྒོམས་པས་འཁོར་བ་མཐའ་དག་ལ་བློ་ལྡོག་དགོས་པར་གོ་ལགས།
    ཞེས་དང་། ཨང་ཡིག་ཏུའང་། འཁོར་བ་པ་ལ་བདེ་བ་མེད། །ཅེས་སོགས་གསུངས། སྨྱུག་རུམ་པས། ངེས་པར་ལེགས་པའི་བྱང་ཆུབ་འཐོབ་པར་འདོད་པས་འཁོར་བ་ལ་བཙོན་རའི་འདུ་ཤེས་བསྐྱེད་པར་བྱའོ།
    །ཞེས་དང༌། འགྲོ་མགོན་གྱིས། །འཁོར་བ་ལ་ཡིད་འབྱུང་བའི་བློ་རྣལ་མ་ཞིག་སྐྱེས་ན་མེ་ལྕགས་རྣོན་པོ་དང་སྤྲ་བ་སྐམ་པོ་འཕྲད་པ་བཞིན་དུ་རྣམ་པར་གྲོལ་བ་ལ་ཚེགས་མེད་པ་འོང་སྟེ་མྱུར་དུ་སྲིད་པ་གསུམ་ནས་ཐར་ཞེས་གསུངས།
  32: འཁོར་བ་བཟློག་པའི་སླད་དུ། ད་རེས་འབད་དགོས་པའང་། དཔེ་ཆོས་སུ། སྔར་དེ་ཙམ་ཞིག་འཁྱམས་པ་ལ་རང་ལོག་མ་བྱུང་ལོག་མི་འོང་བས་བཟློག་དགོས་ལ།
    བཟློག་པའི་དུས་ཀྱང་ད་རེས་དལ་འབྱོར་ཐོབ་པའི་དུས་འདི་ཡིན་ཞེས་དང་། བེའུ་བུམ་ལས་ཀྱང་དེ་བཞིན་གསུངས་སོ།།
    རྣལ་འབྱོར་པ་ཆེན་པོས་ཀྱང་། ད་རེས་ཕྱུགས་ལས་བྱེ་བྲག་འབྱེད་པའི་དུས་ཡིན། ཞེས་དང༌། སྣེའུ་ཟུར་པས།
    ངན་སོང་གསུམ་གདོང་ཐུག་ཁོ་ནར་ཡོད་པ་བཟློག་ཏུ་ཡོད་པ་འདི་ཧ་ལོ་ཆེན་པོ་བླངས་པ་ཡིན། ཞེས་གསུངས།
    གཞན་ཡང་རྒྱལ་སྲས་པ་ཉིད་ཀྱིས། །དེས་ན་འཁོར་བ་སྡུག་བསྔལ་རང་བཞིན་དུ། །ཤེས་ནས་དེ་རྒྱུ་ལས་དང་ཉོན་མོངས་རྣམས།
    །སྤངས་ཏེ་མྱང་འདས་འཐོབ་པར་བྱ་བའི་ཕྱིར། །ཐར་པའི་ལམ་ལ་རབ་ཏུ་འབད་པར་མཛོད། །ཅེས་གསུངས་ཤིང་།
    དེ་བཞིན་ཐུགས་ཉམས་སུ་བཞེས་པར་མཛད་དོ། །དེ་ལྟར་སྐྱེས་བུ་འབྲིང་གི་ལམ་འདི་ནི་ཐར་པའི་ལམ་གྱི་རྩ་བ་ཡིན་པས་ཤིན་ཏུ་གལ་ཆེའོ།
    ། གསུམ་པ་སྐྱེས་བུ་ཆེན་པོའི་ལམ་སྟོང་ཉིད་སྙིང་རྗེ་ཟུང་འཇུག་ཏུ་བསྒོམས་པས་སྲིད་ཞིའི་མཐའ་ལས་གྲོལ་བ་བསྟན་པ་ལ་གསུམ།
    བསམ་པ་བྱང་ཆུབ་མཆོག་ཏུ་སེམས་བསྐྱེད་པ། སྦྱོར་བ་བྱང་ཆུབ་ཀྱི་སེམས་གཉིས་སྒོམ་པ། དེ་དག་གི་བསླབ་བྱ་ལ་བསླབ་པའོ།
    །དང་པོ་ནི། ཞེས་གསུངས། དོན་ནི། སྲིད་པ་ཐོག་མ་མེད་པའི་དུས་ནས་བདག་ལ་ཤིན་ཏུ་བརྩེ་བ་ཚད་མེད་པའི་སྒོ་ནས་རང་གི་སྲོག་ལས་ཀྱང་གཅེས་ཤིང་ཕངས་པར་བྱས་ཏེ་དྲིན་ཆེན་པོས་ཡང་ཡང་སྐྱོང་བར་བྱེད་པའི་དྲིན་ཅན་གྱི་མ་རྒན་རིགས་དྲུག་གི་སེམས་ཅན་འདི་རྣམས།
  33: སྤྱིར་འཁོར་བའི་སྡུག་བསྔལ་དང་ཁྱད་པར་ངན་སོང་གི་སྡུག་བསྔལ་ཤུགས་དྲག་ལ་རྒྱུན་རིང་པོས་མནར་བཞིན་པ་ལགས་ན།
    དེ་ལ་ཅི་ཡང་མི་སེམས་པར་རང་གཅིག་པུའི་དོན་དུ་མཐོ་རིས་ཀྱི་བདེ་བ་དོན་དུ་གཉེར་བ་དང་།
    དེར་མ་ཟད་ཉན་རང་དགྲ་བཅོམ་གཉིས་ཀྱི་གོ་འཕང་ལྟ་བུའི་ཐར་པ་དེས་ཀྱང་ཅི་ཞིག་བྱ་སྟེ། མ་རྣམས་བདེ་ཐབས་ལ་མི་བརྩོན་པར་རང་ཞི་བདེ་གཉེར་བ་ནི་ཤིན་ཏུ་ཁྲེལ་བོར་བ་སྐྱེས་བུ་ཆེན་པོ་རྣམས་ཀྱིས་སྨད་པའི་གནས་ཐེག་ཆེན་ལམ་གྱི་གོལ་ས་ཐ་ཆད་པའོ།
    ། རྒྱུ་མཚན་དེའི་ཕྱིར་མཐའ་ཡས་པའི་སེམས་ཅན་ཐམས་ཅད་སྲིད་པ་ལས་བསྒྲལ་ཏེ་སངས་རྒྱས་འཐོབ་པར་བྱ་བའི་ཕྱིར་དུ།
    སྔོན་གྱི་སངས་རྒྱས་བྱང་སེམས་རྣམས་ཀྱི་ཐུགས་ཇི་ལྟར་བསྐྱེད་པ་བཞིན་དུ་བདག་གིས་ཀྱང་བྱང་ཆུབ་མཆོག་ཏུ་སེམས་བསྐྱེད་པར་བྱའོ་སྙམ་དུ་བྱམས་སྙིང་རྗེ་སྔོན་དུ་བཏང་ནས་སེམས་བསྐྱེད་པ་ནི་རྒྱལ་སྲས་རྣམས་ཀྱིས་བྱང་ཆུབ་ཆེན་པོར་སེམས་བསྐྱེད་ཚུལ་གྱི་ལག་ལེན་ཡིན་ནོ་ཞེས་པའོ།
    །གཞན་ཡང་རྒྱན་ལས། སེམས་བསྐྱེད་པ་ནི་གཞན་དོན་ཕྱིར། །ཡང་དག་རྫོགས་པའི་བྱང་ཆུབ་འདོད།
    །ཅེས་པ་ལྟར། ཆེད་དུ་བྱ་བ་གཞན་དོན་དུ་ཐོབ་བྱ་རྫོགས་བྱང་དོན་དུ་གཉེར་བ་ནི་ཐེག་ཆེན་སེམས་བསྐྱེད་ཀྱི་ངོ་བོ་ཡིན་ལ།
    དེ་ལ་དབྱེ་ན། སྤྱོད་འཇུག་ལས༑ བྱང་ཆུབ་སེམས་དེ་མདོར་བསྡུ་ན། །ཞེས་སོགས་ལྟར། སྨོན་པ་སེམས་བསྐྱེད་དང་འཇུག་པ་སེམས་བསྐྱེད་གཉིས་ཡོད་ལ།
    དེ་གཉིས་ཀྱི་ཁྱད་པར་ཡང་། དེ་ཉིད་ལས། འགྲོ་བར་འདོད་དང་འགྲོ་བ་ཡི། །ཞེས་སོགས་ལྟར་རོ།
    །དེའང་ཐེག་ཆེན་མདོ་སྔགས་གཉིས་ཀའི་ལམ་གྱི་འཇུག་སྒོ་ནི་བྱང་ཆུབ་ཀྱི་སེམས་ཡིན་ལ།
  34: ཐེག་ཆེན་གྱི་གྲངས་སུ་ཚུད་མི་ཚུད་ནི་སེམས་དེ་ཡོད་མེད་ཀྱི་རྗེས་སུ་འགྲོ་ལྡོག་བྱེད་དེ།
    སྤྱོད་འཇུག་ལས། བྱང་ཆུབ་སེམས་སྐྱེས་གྱུར་ན་སྐད་ཅིག་གིས། །ཞེས་སོགས་དང་། དེ་རིང་སངས་རྒྱས་རིགས་སུ་སྐྱེས།
    ཞེས་སོགས་གསུངས། བྱང་ཆུབ་ཀྱི་སེམས་ཀྱིས་ཟིན་ན་དུད་འགྲོ་ལ་ཟན་ཁམ་གཅིག་བྱིན་པའང་བྱང་སེམས་ཀྱི་སྤྱོད་པའི་གྲངས་སུ་འགྲོ་ལ།
    དེས་མ་ཟིན་ན་སྟོང་གསུམ་རིན་པོ་ཆེས་བཀང་སྟེ་བྱིན་ཡང་སྦྱིན་པ་ཙམ་ལས་བྱང་སེམས་ཀྱི་སྤྱོད་པའི་གྲངས་སུ་མི་འགྲོའོ།
    །དེས་ཚུལ་ཁྲིམས་སོགས་གཞན་ལའང་ཤེས་པར་བྱའོ༑ ༑འདི་དག་གི་བྱང་ཆུབ་ཀྱི་སེམས་ཡོད་མེད་དང་དེས་ཟིན་མ་ཟིན་གྱི་ཕན་ཡོན་དང་ཉེས་པ་བསྟན་ལ་དེ་བཞིན་དུ་སྡོང་པོ་བཀོད་པ་དང་སྤྱོད་འཇུག་སོགས་ལས་བྱང་ཆུབ་སེམས་ཀྱི་ཕན་ཡོན་རྒྱས་པར་གསུངས་ཤིང་།
    དཔལ་བྱིན་གྱིས་ཞུས་པ་ལས། བྱང་ཆུབ་སེམས་ཀྱི་བསོད་ནམས་གང་༑ ༑གལ་ཏེ་དེ་ལ་གཟུགས་མཆིས་ན།
    །ནམ་མཁའི་ཁམས་ནི་ཀུན་བཀང་སྟེ། །དེ་ནི་དེ་བས་ལྷག་པར་འགྱུར། །ཞེས་སོགས་ཕན་ཡོན་མདོར་བསྡུས་ཏེ་གསུངས་སོ།
    ། དེ་ལ་འབྲས་བུ་སྐུ་གཉིས་འཐོབ་བྱེད་ཐེག་ཆེན་ལམ་གྱི་ངོ་བོ་ནི་ཐབས་ཀྱི་གཙོ་བོ་སྙིང་རྗེ་ཆེན་པོ་དང་བྱང་ཆུབ་ཀྱི་སེམས་དང་ཤེས་རབ་ཀྱི་གཙོ་བོ་སྟོང་ཉིད་རྟོགས་པའི་ཤེས་རབ་སོགས་ཐབས་ཤེས་རྫོགས་པར་ཚང་བ་སྟེ༑
    དབུ་མ་སྙིང་པོ་ལས། བྱམས་པ་དང་ནི་སྙིང་རྗེ་དང་། །ཤེས་རབ་ཆེན་པོས་བརྒྱན་པ་ཡི། །སངས་རྒྱས་ས་བོན་བྱང་ཆུབ་སེམས།
    །དེ་ཕྱིར་མཁས་པས་དེ་མི་གཏོང་། །ཞེས་སོ། །བྱང་སེམས་ལ་བློ་སྦྱོང་ཚུལ་ལ།
  35: གཞན་དོན་དོན་གཉེར་དང་། བྱང་ཆུབ་དོན་གཉེར་ལ་བློ་སྦྱོང་ཚུལ་གཉིས་ལས༑ སྔ་མ་ལ་ཇོ་བོ་རྗེའི་གདམས་པ་ལས་འབྱུང་བ་ལྟར་ན།
    མར་ཤེས། དྲིན་དྲན་སོགས་མན་ངག་བདུན་ལ་རིམ་གྱིས་བློ་སྦྱོང་དགོས་ལ། རྒྱལ་སྲས་ཞི་བ་ལྷའི་མན་ངག་ལྟར་ན།
    བདག་གཞན་བརྗེ་བའི་སྒོ་ནས་བློ་སྦྱོང་བར་གསུངས་ཏེ་འདི་འོག་ཏུ་འཆད་དོ། །དེས་ན་འདིར་ནི་ལུགས་དེ་གཉིས་ཀའི་སྐབས་སུ་གལ་ཆེ་བའི་བྱམས་སྙིང་རྗེའི་སྒོ་ནས་བློ་སྦྱོང་ཚུལ་བཤད་ན།
    དེ་ལ་སྤྱིར་བྱམས་པ་ནི། བདེ་བ་མི་ལྡན་པའི་སེམས་ཅན་གང་རུང་ཞིག་ལ་དམིགས་ནས་དེ་བདེ་བ་དང་ལྡན་པར་འདོད་པ་ཡིན་ལ།
    སེམས་ཅན་ཐམས་ཅད་བདེ་བ་དང་བདེ་བའི་རྒྱུ་དགེ་བ་དང་ལྡན་པར་འདོད་པ་ནི་བྱམས་པ་ཆེན་པོའོ།
    ། དེ་བཞིན་དུ་སྡུག་བསྔལ་ཅི་རིགས་པས་མནར་བའི་སེམས་ཅན་ཞིག་ལ་དམིགས་ནས་དེ་སྡུག་བསྔལ་དང་འབྲལ་བར་འདོད་པ་སྙིང་རྗེ་ཡིན་ལ།
    སེམས་ཅན་ཐམས་ཅད་སྡུག་བསྔལ་དང་སྡུག་བསྔལ་གྱི་རྒྱུ་མི་དགེ་བ་དང་འབྲལ་བར་འདོད་པ་ནི་སྙིང་རྗེ་ཆེན་པོའོ།
    །འདི་ནི་སེམས་ཅན་རྣམས་སྡུག་བསྔལ་གྱིས་མནར་ཚུལ་སེམས་པ་སྟེ། རང་སྡུག་བསྔལ་གྱིས་མནར་ཚུལ་བསམས་ན་ངེས་འབྱུང་སྐྱེ་བ་བཞིན་དུ་གཞན་སྡུག་བསྔལ་གྱི་མནར་ཚུལ་བསམ་ན་སྙིང་རྗེ་སྐྱེའོ།
    །སྙིང་རྗེ་ཆེན་པོ་ནི་ཐེག་ཆེན་ལམ་གྱི་རྩ་བ་དང་། སངས་རྒྱས་སྒྲུབ་པ་ལ་ཐོག་མཐའ་བར་གསུམ་དུ་གལ་ཆེའོ།
    །སེམས་ཅན་རྣམས་བདེ་བ་དང་ལྡན་པ་དང་སྡུག་བསྔལ་དང་བྲལ་བ་ཞིག་བདག་གིས་བྱ་སྙམ་ནས་གཞན་དོན་ཁུར་དུ་ཁྱེར་བ་ནི་ལྷག་བསམ་ཡིན་ལ།
  36: དེ་ལ་བརྟེན་ནས་བྱང་ཆུབ་ཀྱི་སེམས་དངོས་སྐྱེའོ། །བྱང་ཆུབ་དོན་གཉེར་ལ་བློ་སྦྱོང་བ་ནི།
    གཞན་དོན་སྒྲུབ་པ་ལ་བྱང་ཆུབ་ཆེན་པོ་དགོས་པར་མཐོང་ནས་དེ་ཉིད་སྙིང་ཐག་པ་ནས་དོན་དུ་གཉེར་བའི་སྒོ་ནས་འཐོབ་འདོད་སྐྱེད་པའོ།
    ། གཞན་ཡང་ཇོ་བོས། བྱམས་དང་སྙིང་རྗེ་བསྒོམ་བྱ་ཞིང་། །བྱང་ཆུབ་སེམས་ནི་བརྟན་པར་བྱ།
    །ཞེས་དང་། སྙིང་རྗེ་ཆེན་པོ་དང་འབྲེལ་བའི། །བྱང་ཆུབ་སེམས་ནི་མཆོག་ཏུ་བསྔགས། །ཞེས་གསུངས་ཤིང༌།
    རྡོ་རྗེ་གདན་དུ་བསྐོར་བ་མཛད་སྐབས་སྒྲོལ་མ་དང་ཁྲོ་གཉེར་ཅན་གྱི་སྤྲུལ་པ་བུད་མེད་རྒན་གཞོན་གཉིས་ཀྱིས་དྲི་ལན་མཛད་པ་ལས་མྱུར་དུ་འཚང་རྒྱ་བར་འདོད་པས་བྱམས་སྙིང་རྗེ་བྱང་ཆུབ་ཀྱི་སེམས་སྦྱོངས་ཤིག་གསུངས་པས་ཐུགས་ལ་ངེས་ཤེས་འཁྲུངས་པ་སོགས་ཀྱི་ལོ་རྒྱུས་རྣམ་ཐར་ན་མང་ལ།
    རྣམ་འབྱོར་པ་ཕྱག་ཁྲི་མཆོག་དགུང་ལོ་སུམ་ཅུ་པ་ལ་ཇོ་བོ་རྗེ་མཇལ་ནས་གདམས་པ་ཞུས་པས། ཇོ་བོས།
    དུས་དེ་རིང་ནས་བཟུང་མིང་ཡིད་ལ་མ་བྱེད། རུས་ཡིད་ལ་མ་བྱེད། ཡུལ་ཡིད་ལ་མ་བྱེད་པར་བྱམས་སྙིང་རྗེ་བྱང་ཆུབ་ཀྱི་སེམས་འབའ་ཞིག་སྒོམས་གསུངས།
    ཁོང་གིས་དེ་བཞིན་མཛད་པས། ལོ་སུམ་ཅུ་རྩ་ལྔ་པ་ལ་མཆོག་གི་དངོས་གྲུབ་ཐོབ་པར་གསུངས་པའང་ཡོད།
    འབྲོམ་གྱིས་ཀྱང༌། བྱམས་སྙིང་རྗེ་མང་དུ་སྒོམས་ལ་བྱང་ཆུབ་ཀྱི་སེམས་བརྟན་པར་བྱ། ཞེས་དང་།
    བྱམས་སྙིང་རྗེ་བྱང་ཆུབ་ཀྱི་སེམས་ནི་རང་གཞན་གཉིས་ཀའི་དོན་ཆེན་པོ་འགྲུབ་པའི་རྒྱུ་ཡིན་གསུངས་ཤིང་།
    རྣལ་འབྱོར་པ་ཆེན་པོ་ལ་ཁྱོད་ལ་རྣ་རྩར་རྔ་བོ་ཆེ་བརྡུངས་ཀྱང་མི་ཤིག་པའི་སྒོམ་ཡོད་ཀྱང་བྱམས་སྙིང་རྗེ་བྱང་ཆུབ་ཀྱི་སེམས་མེད་ན་ཉིན་མཚན་དུ་བཤགས་པ་བྱ་དགོས་པའི་སར་སྐྱེ་བ་ཡིན་གསུངས།
  37: དགེ་བཤེས་དགོན་པ་བས། ཐམས་ཅད་མཁྱེན་པའི་རྩ་བ་ཚོགས་གཉིས་ལ་ཐུག ཚོགས་གཉིས་ཀྱི་རྩ་བ་བྱང་ཆུབ་ཀྱི་སེམས་ལ་ཐུག
    བྱང་ཆུབ་སེམས་ཀྱི་རྩ་བ་བྱམས་སྙིང་རྗེ་ལ་ཐུག་གསུངས། པུ་ཏོ་བའི་དཔེ་ཆོས་སུ། སྒོ་གསུམ་གྱི་བྱ་བ་ཅི་དང་ཅི་བྱེད་པ་ཐམས་ཅད་དུ་བྱམས་པ་དང་སྙིང་རྗེ་བྱང་ཆུབ་སེམས་ཀྱི་བྱེད་ཅིང་སྦྱང་གསུང་ཞིང་།
    བྱམས་སོགས་དཔེའི་སྒོ་ནས་བསྟན་ཏེ། པུ་ཏོ་བ་ལ་རྒན་མོ་ཞིག་གིས། ཇོ་བོའི་བྱམས་པ་སྒོམ་པ་དེ་ཇི་ལྟ་བུ་ལ་ཟེར་ཞུས་པས།
    ཁྱོད་ཀྱི་བུ་ཐོ་ལེ་གྲགས་ལ་སྙིང་དུ་སྡུག་ཅིང་གཅེས་པར་འཛིན་པ་ལྟར་ཐམས་ཅད་ལ་དེ་བཞིན་བྱེད་པ་ཡིན་བྱས་པས།
    མོ་ན་རེ། ཨ་པ་དེ་ནི་ཉི་མ་བརྒྱར་བསྒོམ་ཡང་མི་འོང་ཟེར་སྐད། དེ་མོས་གོ་བ་ཡིན་གསུངས།
    འདིས་གཙོ་བོར་ཡིད་འོང་གི་བྱམས་པ་བསྟན་སྙམ། སྙིང་རྗེའི་སྐབས་སུ། ཁམ་པ་འཇམ་དཔལ་བྱ་བའི་རྐང་ནད་པ་ཞིག་ལ།
    འབྲོམ་གྱིས། ད་ལྟ་ཁྱོད་ཀྱི་མ་རྒན་སྤུས་སྣ་གདོང་ན་ཁྱི་ཚན་གཅིག་གིས་རྨུག་གིན་འདུག་རོགས་ཀྱང་སུ་མི་འདུག་བྱས་ན།
    ཁྱོད་རྐང་པ་ན་བ་རང་ཡང་མི་དྲན་པར་སྡུག་རྒན་མ་དེ་དེ་ན་ཅི་བྱེད་ཟེར་ནས་འཐེང་ཁྱེར་ལིང་ངེ་ཆ་ངེས།
    དེ་བཞིན་དུ་སེམས་ཅན་ལ་མ་ཡིན་པའི་བློ་བཅོས་མིན་ཞིག་སྐྱེས་ན་སེམས་ཅན་གྱི་སྡུག་བསྔལ་མཐོང་ཙ་ན་སྙིང་རྗེ་ཤས་མི་བཟོད་པ་འོང་གསུངས།
    སེམས་བསྐྱེད་ཀྱི་སྐབས། ཞང་མོན་ཁྱི་འབྲུག་བྱ་བ་ན་རེ༑ ཇོ་བོའི་སེམས་བསྐྱེད་བྱ་བ་དེ་ཅི་འདྲ་ཞིག་ལ་ཟེར་དྲིས་པ་ལ།
  38: པུ་ཏོ་བས། སེམས་ཅན་ཐམས་ཅད་འཁོར་བའི་སྡུག་བསྔལ་ལས་བསྒྲལ་ནས་སངས་རྒྱས་ཀྱི་ས་ལ་འགོད་པ་ཞིག་ལ་ཟེར་བྱས་པས༑
    ཁོ་ན་རེ། ཨ་ཙ་མ་དེ་ལ་སྙིང་ཁམས་རེ་ཆེ་དགོས་པར་སྣང་ཟེར། དེ་ཁོས་གོ་བ་ཡིན། འོ་སྐོལ་བྱང་ཆུབ་མཆོག་ཏུ་སེམས་བསྐྱེད་ནས་སེམས་ཅན་གྱི་དོན་བྱེད་པ་ལ་སྙིང་ཁམས་སྐྱེད་དགོས་ཞེས་པུ་ཏོ་བས་གསུངས།
    གླང་རི་ཐང་པས་ཀྱང་། ནན་ཏར་ན་གང་ཡང་སྙིང་ཁམས་ལ་རག་ལས་པ་འདུག་གསུངས། ཤ་བོ་པས། ཐམས་ཅད་མཁྱེན་པའི་རྐང་འཛུགས་པར་བྱེད་པ་ལ་བྱང་ཆུབ་ཀྱི་སེམས་རྒྱུད་ལ་སྦྱང་དགོས་གསུངས་ལ།
    བྱ་ཡུལ་བས། ཐར་པ་དང་ཐམས་ཅད་མཁྱེན་པའི་ལམ་གྱི་སྲོག་ཤིང་ཡིན་པས་བྱང་ཆུབ་ཀྱི་སེམས་སྦྱོང་གསུངས།
    རིན་ཆེན་སྒང་པས། གཞན་ཕན་གྱི་བློ་དང་བྲལ་བ་ལ། །སྨོན་འཇུག་གི་སྡོམ་པ་མི་སྐྱེ་ཞིང་།
    །ཐེག་ཆེན་གྱི་ཆོས་ལ་མི་དབང་བས༑ ༑བྱམས་དང་སྙིང་རྗེ་འདི་གལ་རེ་ཆེ། །ཞེས་གསུངས། གཞན་ཡང་རྒྱལ་སྲས་པ་ཉིད་ཀྱིས།
    །གང་གིས་རང་གི་བདེ་བ་ཡལ་བོར་ནས། །ཡུ་བུའི་དོན་དུ་སྡུག་བསྔལ་ཁུར་བླངས་པའི། །སེམས་ཅན་ཚོགས་འདི་བློ་ཡིས་ཡལ་བོར་ན།
    །ཐེག་ཆེན་དམ་ཆོས་ཐོབ་པའི་དགོས་པ་ཅི། །དེས་ན་མཐའ་ཡས་སེམས་ཅན་བསྒྲལ་བྱའི་ཕྱིར། །བླ་མེད་བྱང་ཆུབ་མཆོག་ཏུ་སེམས་བསྐྱེད་ནས།
    །རང་དོན་སྤངས་ཏེ་དངོས་སམ་བརྒྱུད་ནས་ཀྱང་། །གཞན་དོན་སྒྲུབ་དེ་སྐྱེས་བུ་མཆོག་ཡིན་ནོ།
    །ཞེས་སོགས་གསུངས་ཤིང༌། ཉིད་ཀྱི་ཐུགས་དམ་གྱི་མཐིལ་ཡང་བྱམས་སྙིང་རྗེ་བྱང་སེམས་སྒོམ་པ་ལ་མཛད་དོ།
    །
  39: གཉིས་པ་སྦྱོར་བ་བྱང་ཆུབ་ཀྱི་སེམས་གཉིས་བསྒོམ་པ་ལ་གཉིས། ཀུན་རྫོབ་བྱང་སེམས་བསྒོམ་པ།
    དོན་དམ་བྱང་སེམས་བསྒོམ་པའོ། །དང་པོ་ལ་གཉིས། མཉམ་གཞག་ཏུ་བདག་གཞན་བརྗེ་བ་བསྒོམ་པ། རྗེས་ཐོབ་ཏུ་རྐྱེན་ངན་ལམ་དུ་འཁྱེར་བའོ།
    །དང་པོ་ནི། ཞེས་གསུངས། དོན་ནི། འཁོར་བའི་གནས་འདིར་སྡུག་བསྔལ་ཆེ་ཆུང་ཇི་སྙེད་ཅིག་ཡོད་པ་དེ་མ་ལུས་པ་ཐམས་ཅད་ནི་བདག་བདེ་བར་འདོད་པའི་རང་གཅེས་འཛིན་ལས་བྱུང་ཞིང་།
    རྫོགས་པའི་སངས་རྒྱས་ཀྱི་སའི་བདེ་བ་མཐར་ཐུག་པ་སོགས་འཇིག་རྟེན་དང་འཇིག་རྟེན་ལས་འདས་པའི་ཕན་བདེ་ཅི་ཡོད་པ་དེ་ཐམས་ཅད་ནི་གཞན་གཅེས་པར་འཛིན་པའི་གཞན་ཕན་གྱི་སེམས་ལས་འཁྲུངས་པའམ་བྱུང་བ་ཡིན་ནོ།
    །དེའི་ཕྱིར་ན་རང་བས་གཞན་གཅེས་པར་བཟུང་སྟེ་བདག་ལ་བདེ་དགེ་ཅི་ཡོད་པ་སེམས་ཅན་ལ་གཏོང་ཞིང་།
    རང་ཡལ་བར་དོར་ཏེ་གཞན་སེམས་ཅན་གྱི་རྒྱུད་ལ་སྡིག་པ་དང་སྡུག་བསྔལ་ཅི་ཡོད་པ་དེ་དག་རང་ལ་ཚུར་ལེན་པའི་སྒོ་ནས་བདེ་སྡུག་གཉིས་བརྗེ་བའམ།
    རང་གཅེས་འཛིན་དང་གཞན་ཡལ་བར་འདོར་བའི་བློ་གཉིས་པོ་དག་ཕན་ཚུན་ཡང་དག་པ་བརྗེ་བ་ནི་རྒྱལ་སྲས་རྣམས་ཀྱིས་བདག་གཞན་བརྗེ་བ་བསྒོམ་ཚུལ་གྱི་ལག་ལེན་ཡིན་ཞེས་པའོ།
    ། གཞན་ཡང་སྤྱོད་འཇུག་ལས། གང་ཞིག་བདག་དང་གཞན་རྣམས་ནི། །མྱུར་དུ་བསྐྱབ་པར་འདོད་པ་དེས།
    །བདག་དང་གཞན་དུ་བརྗེ་བྱ་བ། །གསང་བའི་དམ་པ་སྤྱད་པར་བྱ༑ ༑ཞེས་རང་གཞན་སྲིད་ཞིའི་འཇིགས་པ་ལས་སྐྱོབ་པར་འདོད་པས་བདག་གཞན་བརྗེ་དགོས་པར་བསྟན་ལ།
    ཡང་རང་གཅེས་པར་བཟུང་བའི་སྐྱོན་དང་གཞན་གཅེས་པར་བཟུང་བའི་ཡོན་ཏན་ཡང་།
  40: འཇིག་རྟེན་བདེ་བ་ཇི་སྙེད་པ། །དེ་ཀུན་གཞན་བདེ་འདོད་ལས་བྱུང་། །འཇིག་རྟེན་སྡུག་བསྔལ་ཇི་སྙེད་པ།
    །དེ་ཀུན་རང་བདེ་འདོད་ལས་བྱུང་། །མང་དུ་བཤད་ལྟ་ཅི་ཞིག་དགོས། །བྱིས་པ་རང་གི་དོན་བྱེད་དང༌།
    །ཐུབ་པ་གཞན་གྱི་དོན་མཛད་པ། །འདི་གཉིས་ཀྱིས་ནི་ཁྱད་པར་ལྟོས༑ ༑ཞེས་གསུངས། བདག་གཞན་མ་བརྗེས་པའི་ཉེས་པའང་།
    དེ་ཉིད་ལས། བདག་བདེ་གཞན་གྱི་སྡུག་བསྔལ་དག །ཡང་དག་བརྗེ་བར་མ་བྱས་ན། །སངས་རྒྱས་ཉིད་དུ་མི་འགྲུབ་ཅིང་།།
    འཁོར་བ་ན་ཡང་བདེ་བ་མེད། །ཅེས་གསུངས་ཏེ་ཤུགས་ལ་བདག་གཞན་བརྗེས་པའི་ཕན་ཡོན་ཡང་བསྟན་ལ།
    བདག་གཞན་བརྗེ་བའི་གེགས་བསལ་བ་སོགས་ཀྱི་རིགས་པའི་སྒོ་མང་པོ་ཡང་དེ་ལས་གསུངས་སོ། །བདག་གཞན་བརྗེ་ཞེས་པའི་དོན་ཡང་།
    གཙོ་བོར་ནི་རང་གཅེས་པར་འཛིན་པ་དང་། གཞན་ཡལ་བར་འདོར་བའི་བློ་གཉིས་བརྗེས་ནས། གཞན་ལ་རང་ལྟར་གཅེས་པར་འཛིན་ཞིང་།
    རང་ལ་གཞན་ལྟར་ཡལ་བར་འདོར་བའི་བློ་སྐྱེད་པ་ཡིན་ནོ། །དེ་ཡང་རིན་ཆེན་ཕྲེང་བར། བདག་ལ་དེ་དག་སྡིག་སྨིན་ཞིང་།
    །བདག་དགེ་མ་ལུས་དེར་སྨིན་ཤོག །ཅེས་དང༑ སྤྱོད་འཇུག་ལས་ཀྱང་། བདག་ཉིད་གཞན་ལ་གཏང་བ་དང་།
    །གཞན་རྣམས་བདག་བཞིན་བཟུང་བར་བྱ། །ཞེས་པ་ལྟར་རོ། །གཞན་ཡང་བློ་སྦྱོང་ལས། བདག་ནི་ལས་ངན་གྱི་རྩ་བ་སྟེ།
    །རྒྱངས་ཀྱིས་སྐྱུར་བའི་ཆོས་ཤིག་ཡིན། །གཞན་ནི་བྱང་ཆུབ་ཀྱི་འབྱུང་ཁུངས་ཏེ། །བཅངས་ཀྱིས་ལེན་པའི་ཆོས་ཤིག་ཡིན།
    །ཞེས་དང་། ཇོ་བོས་ཀྱང་། ཆགས་སྡང་འཁྲུལ་བའི་ཉེས་པ་འབྱུང་ཉེ་བས། །
  41: བདག་གཞན་བརྗེ་བའི་བསམ་པ་གོམས་པར་མཛོད། །ཅེས་དང༌། བདེ་སྐྱིད་བྱུང་ཚད་གཞན་ལ་བྱིན།
    །སྡུག་བསྔལ་བྱུང་ཚད་རང་ལ་ལོང་། །ཁེ་དང་རྒྱལ་ཁ་གཞན་ལ་བྱིན། །གྱོང་དང་བུབ་ཁ་རང་གིས་ལོང་།
    །ཞེས་གསུངས། སྤྱན་སྔ་བས། འཇིག་རྟེན་པ་རྣམས་གཞན་བས་རང་གཅེས་པར་འཛིན་ཏེ། འོ་སྐོལ་རང་བས་གཞན་གཅེས་པར་འཛིན་དགོས་ཞེས་གསུངས་ཤིང་༑
    དེའི་རྒྱུ་མཚན་དུ་རང་གཅེས་པར་བཟུང་བའི་ཉེས་པ་དང་། གཞན་གཅེས་པར་འཛིན་པའི་ཡོན་ཏན་རྒྱས་པར་གསུངས།
    གླང་རི་ཐང་པས། མདོར་ན་དངོས་སམ་བསམ་པ་ཡིས། །ཕན་བདེ་མ་རྣམས་ཀུན་ལ་འབུལ། །མ་ཡི་གནོད་དང་སྡུག་བསྔལ་ཀུན།
    །གསང་བས་བདག་ལ་ལེན་པར་བྱ། །ཞེས་དང༌། ངས་ཇི་ཙམ་གྱི་ཆོས་ཟབ་མོ་ཞིག་ཞལ་ཕྱེ་ནས་བལྟས་ཀྱང་སྐྱོན་ཐམས་ཅད་རང་གི་ཡིན་པར་འདུག
    ཡོན་ཏན་ཐམས་ཅད་ཇོ་བོ་སེམས་ཅན་གྱི་ཡིན་པ་འདུག དེའི་གནད་ཀས་ཁེ་དང་རྒྱལ་ཁ་གཞན་ལ་བྱིན།
    གྱོང་དང་བུབ་ཀ་རང་གིས་ལེན་པ་འདི་མིན་པ་གོ་རྒྱུ་མེད་གསུངས། ཡང་ཤ་བོ་པ་དང་ངེད་གཉིས་ལ་མི་ཐབས་བཅོ་བརྒྱད།
    རྟ་ཐབས་གཅིག་དང་བཅུ་དགུ་ཡོད། མི་ཐབས་ནི་བྱང་ཆུབ་མཆོག་ཏུ་སེམས་བསྐྱེད་ནས་ཅི་བྱེད་སེམས་ཅན་གྱི་དོན་དུ་སློབ་པ་དེ་ཡིན།
    རྟ་ཐབས་ནི་བྱང་སེམས་མ་སྐྱེས་པ་མི་སྐྱེ། སྐྱེས་པ་མི་གནས་ཤིང་འཕེལ་དུ་མི་སྟེར་བ་བདག་གཅེས་འཛིན་ཡིན་པས་འདི་ལ་ཟུར་བསྟན་ནས་ཅི་གནོད་དུ་སྦྱོང་།
    སེམས་ཅན་ལ་མཐིལ་བསྟན་ནས་ཅི་ཕན་དུ་སྦྱོང་བ་ཡིན་གསུང་། ཤ་བོ་པས་ཇི་སྲིད་རང་ལ་དགྲར་མ་མཐོང་རིང་ལ་བླ་མ་ལ་སོགས་པས་ཀྱང་ཕན་མི་ཐོགས།
  42: རང་ལ་དགྲར་མཐོང་ན་ཐམས་ཅད་ཡོ་ཕན་འདོགས་སུ་ཡོད། ཞེས་དང་། ད་རེས་ཀྱི་ཚེ་ཐུང་འདི་ལ་འགོང་པོ་འདི་ཅི་ཐུལ་ཞིག་བྱ་འཚལ་ཞེས་དང་།
    བདག་འཛིན་ལ་དགྲར་བལྟས་ནས་སྤོང་བའི་ཆོས་ཟབ་མོ་འདི་ལ་འགོང་པོ་འགོང་རྫོངས་ཀྱི་ཆོས་ཞེས་གསུངས།
    དགེ་བཤེས་སྣ་མོ་པས། རྔ་བརྡུང་ཙ་ན། བདག་འཛིན་གྱི་མགོ་ལ་ཛ་ཛ་ཞེས་གསུངས། འཆད་ཀ་བས། ལེ་ལེན་ཐམས་ཅད་གཅིག་ལ་བདའ།
    །ཀུན་ལ་བཀའ་དྲིན་ཆེ་བར་བསྒོམ། །ཞེས་དང་། གཏོང་ལེན་གཉིས་པོ་སྤེལ་མར་སྦྱང་། །དེ་གཉིས་རླུང་ལ་བསྐྱོན་པར་བྱ།
    །ཞེས་སོགས་གསུངས་ཏེ་སྒོམ་ཚུལ་ཞིབ་པར་སྙན་བརྒྱུད་ཆེན་མོ་སོགས་ལས་ཤེས་པར་བྱའོ། །གཞན་ཡང་རྒྱལ་སྲས་པ་ཉིད་ཀྱིས།
    གཞན་ཕན་རྩ་བ་ཡིན་པས་བདག་གཞན་བརྗེ་བ་བསྒོམ། །ཞེས་དང་། བདག་འཛིན་དགྲ་རུ་ཤེས་ནས་འདུལ་རྒྱུའི་དགྲ་གཞན་སྤང་།
    །སེམས་ཅན་ཡོན་ཏན་ཤེས་ནས་འགྲོ་ཀུན་སྤྱི་བོས་ཁུར། །ཞེས་དང་། བརྩེ་ཆེན་སྟོབས་ཀྱིས་གཞན་གྱི་སྡུག་བསྔལ་རྣམས།
    །བདག་ལ་སྨིན་འདོད་བདག་གི་བདེ་དགེ་རྣམས། །གཞན་ལ་སྨིན་འདོད་བཅོས་མིན་རྩེ་གཅིག་བློ།
    །བདག་གཞན་བརྗེ་བའི་བྱང་ཆུབ་སེམས་མཆོག་ཡིན། །ཞེས་གསུངས་ཤིང་། དེ་བཞིན་དུ་ཐུགས་དམ་གྱི་མཐིལ་དུ་མཛད་དོ།
    ། ༼རྗེས་ཐོབ་ཏུ་རྐྱེན་ངན་ལམ་དུ་ཁྱེར་བ་ལས་མི་འདོད་པའི་ཆོས་བཞི་ལམ་དུ་འཁྱེར་བ། གཉིས་པ་ལ་བཞི།
    མི་འདོད་པའི་ཆོས་བཞི་ལམ་དུ་འཁྱེར་བ། བཟོད་དཀའ་བ་གཉིས་ལམ་དུ་འཁྱེར་བ། འབྱོར་རྒུད་གཉིས་ལམ་དུ་འཁྱེར་བ།
    ཆགས་སྡང་གཉིས་ལམ་དུ་འཁྱེར་བའོ། །དང་པོ་ལ་བཞི།
  43: མ་རྙེད་པ་ལམ་དུ་འཁྱེར་བ། སྡུག་བསྔལ་བ་ལམ་དུ་འཁྱེར་བ། མི་སྙན་པ་ལམ་དུ་འཁྱེར་བ། སྨད་པ་ལམ་དུ་འཁྱེར་བའོ།
    །དང་པོ་ནི། ཞེས་གསུངས། དོན་ནི། སེམས་ཅན་གང་སུ་དག་འདོད་སྲེད་ཤིན་ཏུ་ཆེན་པོའི་དབང་གིས་བདག་གི་ནོར་ལོངས་སྤྱོད་ཐམས་ཅད་རང་ཉིད་ཀྱིས་འཕྲོག་གམ།
    གཞན་ལ་བསྐུལ་ནས་འཕྲོག་ཏུ་འཇུག་པར་བྱེད་ནའང་། དེ་ལ་ཁོང་ཁྲོ་བས་བསླངས་ཏེ་གནོད་ལན་དུ་གནོད་པ་མི་བྱེད་པ་མ་ཟད་༑
    ད་དུང་ཕན་འདོགས་པའི་བསམ་པས་རང་གིས་གཅེས་པར་བཟུང་བའི་ལུས་དང་ལོངས་སྤྱོད་དང་དུས་གསུམ་གྱི་དགེ་བ་ཅི་ཡོད་པ་རྣམས་གནོད་བྱེད་དེ་ལ་སླར་ཡང་བསྔོ་ཞིང་གཏོང་བ་ནི་རྒྱས་སྲས་རྣམས་ཀྱིས་མ་རྙེད་པ་ལམ་དུ་འཁྱེར་ཚུལ་གྱི་ལག་ལེན་ཡིན་ནོ་ཞེས་པའོ།
    ། གཞན་ཡང་སྤྱོད་འཇུག་ལས། བདག་གི་རྙེད་པ་འདིར་འདོར་གྱི། །སྡིག་པ་དག་ནི་བརྟན་པར་གནས།
    །ཞེས་སོགས་དང་། བདག་ནི་གྲོལ་བ་དོན་གཉེར་ལ། །རྙེད་དང་བཀུར་སྟིས་འཆིང་མི་དགོས། །ཞེས་པ་ནས།
    དེ་ལ་བདག་ནི་ཇི་ལྟར་ཁྲོ། །ཞེས་པའི་བར་ལྟར། རྙེད་བཀུར་ནི་ཉེས་པ་དུ་མའི་འབྱུང་གནས་ཡིན་པའི་ཕྱིར།
    དེ་ཐོབ་པ་ལའང་དགའ་བར་བྱ་མི་རིགས་ལ། རྙེད་བཀུར་སོགས་ལ་གེགས་བྱེད་པ་དང༌། ནོར་སོགས་འཕྲོག་པར་བྱེད་པ་ནི་སེམས་ཀྱི་འཆིང་བ་རང་བཞིན་གྱིས་གྲོལ་བྱེད་དང༌།
    ངན་སོང་དུ་མི་གཏོང་བའི་སྒོ་འཕར་ལྟ་བུ་ཡིན་པས་ན། དེ་དག་ལ་ཡང་ལུས་ལོངས་སྤྱོད་དགེ་རྩ་གཏོང་བ་སོགས་ཀྱི་སྒོ་ནས་དྲིན་དུ་གཟོ་བར་བྱའི།
    ཁྲོ་ཞིང་མི་དགའ་བར་བྱ་མི་རིགས་སོ། །
  44: ཡང་དེ་ཉིད་ལས། བདག་གི་སྔོན་ཆད་གཞན་དག་ལ། །འདི་འདྲ་བ་ཡིས་གནོད་པ་བྱས། །ཞེས་ཚེ་འདིར་རྙེད་བཀུར་སོགས་ལ་བར་ཆད་བྱེད་པ་དང༌།
    ལོངས་སྤྱོད་སོགས་གཞན་གྱིས་འཕྲོག་པར་བྱེད་པ་ནི་རང་གིས་ཀྱང་སྐྱེ་བ་སྔ་མ་རྣམས་སུ་གཞན་ལ་དེ་འདྲའི་གནོད་པ་བྱས་པའི་ལེ་ལན་ཡིན་པར་བསམས་ནས་གཞན་ལ་ཁྲོ་བར་མི་བྱའོ་ཞེས་གསུངས་ཏེ།
    འདི་འོག་ཏུ་སྡུགབསྔལ་བྱེད་པ་སོགས་ལའང་ཤེས་པར་བྱའོ། །གཞན་ཡང་ཇོ་བོས། གནོད་པར་བྱེད་པ་ལ་ཁོང་མ་ཁྲོ།
    གནོད་པ་ལ་ཁོང་ཁྲོ་ན་བཟོད་པ་ཇི་ཙམ་ན་སྒོམ། ཞེས་དང་། རྙེད་དང་བཀུར་སྟི་སྤང་བྱ་ཞིང་།
    །ཁེངས་དྲེགས་རྟག་ཏུ་སྤང་བར་བྱ། །ཞེས་དང་། རྙེད་དང་བཀུར་སྟི་བདུད་ཀྱི་ཞགས་པ་ཡིན་པས་སྲང་ཁའི་རྡོ་བཞིན་སོལ།
    །ཞེས་དང༌། ཁ་རག་པས་ཀྱང་། རྙེད་བཀུར་འཆིང་བའི་ཞགས་པ་ཡིན། །བསོད་ནམས་དགེ་སྦྱོར་བར་ཆད་ཡིན།
    །ཞེས་གསུངས། པུ་ཏོ་བས༑ འོ་སྐོལ་དངོས་པོ་ཅིའང་བདག་ཏུ་མ་བཟུང་ན་དགྲ་དང་བྲལ་ཏེ་ཞེ་སྡང་གསག་མི་དགོས་པས༑
    ཕྲན་ཚེགས་ལ་བཟོད་པ་ངང་གིས་ཐུབ་ནས་འོང་། ནོར་མེད་ཙ་ན་རྐུན་མ་མི་འོང་། ཁུར་པོ་མེད་པ་ལ་ཇག་པ་མི་འོང་ཞེས་ནོར་སོགས་ལ་དགྲ་འབྱུང་བ་རང་གིས་ལན་པས་གཞན་ལ་ཁྲོ་མི་རིགས་པར་གསུངས།
    དགེ་བཤེས་སྤྱན་སྔ་བས། དཔེར་ན་འབེན་མ་བཙུགས་ན་མདའ་མི་འཕོག་ལ། མདའ་ཕོག་པ་དེ་འབེན་བཙུགས་པས་ལན་པ་ཡིན།
    དེ་བཞིན་དུ་རང་གི་སྔ་མའི་ལས་ངན་གྱིས་འབེན་བཙུགས་པས་ཚེ་འདིར་གཞན་གྱིས་གནོད་པའི་མདའ་ཕོག་པ་ཡིན་པས་གཞན་ལ་ཁྲོ་མི་རིགས་ཞེས་གསུངས།
  45: འདིའང་འོག་གི་སྡུག་བསྔལ་བྱེད་པ་སོགས་ལ་སྦྱར་རོ། །གཞན་ཡང་རྒྱལ་སྲས་པ་ཉིད་ཀྱིས། ནོར་ལ་ཆགས་པའམ་བདག་ལ་སྡང་བ་ཡིས།
    །བདག་གི་བདོག་ཀུན་ཕྲོགས་ནས་ཉིན་གཅིག་ཙམ། །འཚོ་བའི་ཟས་སྐོམ་མེད་པའི་སྐབས་བྱུང་ན། །དེ་ཚེ་བདག་གིས་དམ་བཅའ་འདི་དྲན་བགྱིད།
    །ཞེས་གནོད་ལན་དུ་ཕན་པ་བསྒྲུབ་པའི་དམ་བཅའ་མཛད་པ་དེ་དྲན་དགོས་པར་གསུངས་ཏེ་འོག་མ་དག་ལའང་འདྲའོ།
    །ཡང་། འགའ་ཡིས་བདག་གི་ལོངས་སྤྱོད་ཀུན་ཁྱེར་ན། །ལོངས་སྤྱོད་འདི་དང་ལུས་དང་ལོངས་སྤྱོད་གཞན།
    །བདག་དགེ་མ་ལུས་འདི་ལ་ཕན་པའི་རྒྱུར། །གྱུར་ཅིག་སྙམ་དུ་བསམ་པ་ཐག་པས་བསྔོ། །ཞེས་བསྔོ་སྨོན་མཛད་ཅིང་དེ་བཞིན་དུ་ཐུགས་ཉམས་སུ་བཞེས་སོ།
    ། གཉིས་པ་ནི། ཞེས་གསུངས། དོན་ནི། བདག་གིས་ཕར་ལ་གནོད་པ་བྱས་པ་ལྟ་བུའི་ཉེས་པ་ཅུང་ཟད་ཙམ་ཡང་མེད་བཞིན་དུ།
    གཞན་གང་ཡང་རུང་བ་དག་གིས་བདག་གི་ལུས་ཀྱི་རྐང་ལག་སོགས་གཅོད་པ་ཙམ་དུ་མ་ཟད། ཡན་ལག་གི་དམ་པ་མགོ་བོ་གཅོད་པར་བྱེད་ནའང་དེ་ལ་ཁོང་ཁྲོ་བའི་སྒོ་ནས་ཕར་གསོད་བརྡེག་སོགས་གནོད་ལན་མི་བྱེད་པ་མ་ཟད།
    དེ་ཉིད་ཀྱིས་སྡིག་པ་ཚབས་ཆེན་དེ་ལྟ་བུ་བྱས་པའི་རྐྱེན་གྱིས་སྡུག་བསྔལ་མྱོང་བར་འགྱུར་སྙམ་དུ་གནོད་བྱེད་དེ་སྡིག་སྡུག་དང་འབྲལ་བར་འདོད་པའི་སྙིང་རྗེའི་དབང་གིས་དེའི་རྒྱུད་ཀྱི་རྒྱུ་སྡིག་པ་དང་འབྲས་བུ་སྡུག་བསྔལ་རྣམས་བདག་ལ་ཚུར་ལེན་པ་ནི་རྒྱལ་སྲས་རྣམས་ཀྱིས་སྡུག་བསྔལ་ལམ་དུ་འཁྱེར་ཚུལ་གྱི་ལག་ལེན་ཡིན་ནོ་ཞེས་པའོ།
    །གཞན་ཡང་སྤྱོད་འཇུག་ལས། བདེ་བའི་རྒྱུ་ནི་རེས་འགའ་འབྱུང་། །
  46: སྡུག་བསྔལ་རྒྱུ་ནི་ཤིན་ཏུ་མང་། །ཞེས་སོ། ། སྡུག་བསྔལ་དང་ལེན་གྱི་བཟོད་པའི་སྐབས་སུ་བདེ་བ་ལ་སྲེད་པར་མི་བྱ་ཞིང་།
    སྡུག་བསྔལ་གྱིས་ཞུམ་པར་མི་བྱ་བའི་སྒོ་ནས་བདེ་སྡུག་མགོ་སྙོམས་བྱེད་ཚུལ་གསུངས་ལ། ཡང་གནོད་བྱེད་ལ་ཇི་མི་སྙམ་པའི་བཟོད་པའི་སྐབས་སུ།
    གང་ཚེ་ཉོན་མོངས་དབང་གྱུར་པས། །བདག་སྡུག་ཉིད་ཀྱང་གསོད་བྱེད་ན། །དེ་ཚེ་དེ་དག་གཞན་ལུས་ལ།
    །གནོད་མི་བྱེད་པར་ཇི་ལྟར་འགྱུར། །དེ་ལྟར་ཉོན་མོངས་དབང་གྱུར་པས། །བདག་གསོད་ལ་སོགས་ཞུགས་པ་ལ།
    །སྙིང་རྗེ་རྒྱ་ལ་མ་སྐྱེས་ན། །ཁྲོ་བར་གྱུར་པ་ཅིའི་ཐ་ཚིག །བཅས་ཉོན་མོངས་པའི་དབང་གིས་སྨྱོན་པ་ལྟར་གྱུར་ནས་རང་གསོད་པ་སོགས་ཀྱང་བྱེད་ན་གཞན་ལ་གནོད་པ་ལོས་བྱེད།
    དེས་ན་རང་གསོད་མཁན་ལའང་ཉོན་མོངས་པའི་གདོན་གྱིས་བརླམས་པ་འདི་སྙིང་རེ་རྗེ་སྙམ་དུ་སྒོམ་རིགས་ཀྱི་ཁྲོ་མི་རིགས་པར་གསུངས།
    ཡང་། དེ་ཡི་མཚོན་དང་བདག་གི་ལུས། །ཞེས་སོགས་ཀྱིས་ལུས་ལ་གནོད་པ་བྱུང་ན་རང་གི་ལུས་བཟུང་བའི་ཉེས་པ་ཡིན་པར་དྲན་དགོས་ཚུལ་སོགས་ཀྱང་གསུངས་སོ།
    ། གཞན་ཡང་རང་ལུས་ལ་གནོད་པ་བྱུང་བ་སྔོན་གཞན་ལུས་ལ་གནོད་པ་བྱས་པའི་ལས་ངན་གྱི་མཚོན་ཆ་འཁོར་བ་ཡིན་པར་བློ་སྦྱོང་ལས་གསུངས་ཤིང་།
    ཇོ་བོས་ཀྱང་། ལུས་ལ་གནོད་པ་བྱུང་བའི་ཚེ། །སྔོན་གྱི་ལས་སུ་བལྟ་བར་བྱ། །ཞེས་སོགས་དང་༑
    འབྲོམ་གྱིས། བདག་ལུས་སྟོང་དུ་རབ་གཏུབས་ཀྱང་། །འཁྲུགས་པ་ཡོང་ཡེ་མ་གྱུར་ཅིག །ད་ནི་བཟོད་པའི་གོ་ཆ་གྱོན།
    །ཞེས་གསུངས། སྤྱན་སྔ་བས།
  47: འཇིག་རྟེན་པ་རྣམས་སྡུག་བསྔལ་བས་བདེ་བ་གཅེས་པར་འཛིན་ཏེ། འོ་སྐོལ་དེ་ལས་བཟློག་སྟེ་བདེ་བ་བས་སྡུག་བསྔལ་གཅེས་པར་འཛིན་དགོས་གསུངས་ཤིང་།
    དེའི་རྒྱུ་མཚན་དུ་ཟག་བཅས་ཀྱི་བདེ་བ་ལ་ཆགས་པའི་ཉེས་པ་དང་། སྡུག་བསྔལ་དང་དུ་བླངས་བའི་ཕན་ཡོན་རྒྱས་པར་གསུངས་ལ།
    ཡང་བྱམས་སྙིང་རྗེའི་ཚུལ་གྱིས་བཟོད་པ་བསྒོམ་པ་ནི། དཔེར་ན་སྨྱོན་པ་ཞིག་གཞན་ལ་གནོད་པ་བྱེད་པ་ལ།
    གཞན་ཤེས་པ་སོ་ན་གནས་པ་ཀུན་སྨྱོན་པ་ལ་ཁ་ཟླ་མི་བྱེད་པར། རེ་སྡུག་སྙིང་རེ་རྗེ་ཟེར་ཞིང་ལན་མི་བྱེད༑
    དེ་བཞིན་དུ་བདག་ལ་གནོད་པ་བྱེད་པ་ཉོན་མོངས་དྲག་པོའི་གདོན་གྱིས་བརླམས་པའི་སྨྱོན་པ་ཆེན་པོ་ཡིན།
    རེ་སྡུག་བསམ་དུ་བྱམས་སྙིང་རྗེ་སྒོམ་ཞིང་ཁྲོ་བར་མི་བྱ། ཞེས་དང༌། ཁ་རག་པས། ད་ལྟའི་བདེ་དང་སྡུག་བསྔལ་ཀུན།
    །སྔ་མའི་ལས་ལ་རག་ལས་པས། །ཁྱོད་ལ་འདམ་དུ་མི་བདོག་གི །གང་བྱུང་གྲོགས་སུ་ཁྱེར་ཅིག་ཨང་།
    །ཞེས་དང་། ཤ་བོ་པས། གནོད་པ་དང་སྡུག་བསྔལ་ཆོས་ཀྱི་མཐུན་རྐྱེན་དུ་མ་གོ་བ་འདི། ཞེས་གསུངས།
    གཞན་ཡང་རྒྱལ་སྲས་པ་ཉིད་ཀྱིས། འགའ་ཞིག་ཁྲོ་དང་ང་རྒྱལ་དབང་གྱུར་ནས། །བདག་གི་ལུས་ལ་རྨ་སྲོལ་ཆེར་གཏོད་དེ༑
    ༑འཆི་བར་ངེས་པའི་གནས་སྐབས་བྱུང་གྱུར་ན། །དེ་ཚེ་བདག་གིས་དམ་བཅའ་འདི་དྲན་བགྱི༑ ༑ཞེས་དང་།
    བདག་གི་ཡན་ལག་གཅོད་པར་བྱེད་རྣམས་ཀྱི། །ཉོན་མོངས་སྡུག་བསྔལ་བདག་གིས་གཅོད་པར་ཤོག །ཅེས་སོགས་དང་།
    གནོད་ལན་དུ་ཕན་འདོགས་པའི་དམ་བཅའ་འདི་ཤཱཀྱ་ཤྲཱིའི་རྣམ་ཐར་བཞིའི་ནང་ནས་གཅིག་དང་།
  48: ཆོས་རྗེ་རྒོད་ཚང་བའི་ཐུགས་དམ་བཅུ་གཉིས་ཀྱི་གཅིག་ཡིན་པར་གསུངས་ཤིང་། ཉིད་ནས་ཀྱང་དེ་བཞིན་དུ་ཐུགས་ཉམས་སུ་བཞེས་ཤིང་ཤིག་ནད་ཅན་གྱི་ཤིག་བླངས་པ་སོགས་ཀྱི་རྣམ་ཐར་ཁྱད་པར་དུ་འཕགས་པ་ཡོད་དོ།
    ། གསུམ་པ་ནི། ཞེས་གསུངས། དོན་ནི། གཞན་འགའ་ཞིག་གིས་ལྐོག་ཏུ་བདག་ལ་སྐྱོན་བརྗོད་པའི་སྒོ་ནས་མི་སྙན་པ་རྣམ་པ་སྣ་ཚོགས་པ་སྟོང་གསུམ་གྱི་ཁམས་ཁྱབ་པར་གྱུར་པ་ཙམ་སྒྲོགས་པར་བྱེད་ནའང་ཁོང་ཁྲོ་བའི་སྒོ་ནས་ཕར་ལ་མི་སྙན་པ་བརྗོད་པ་སོགས་གནོད་ལན་མི་བྱེད་པར་མ་ཟད།
    གནོད་བྱེད་དེའི་སེམས་ལ་དགའ་བདེ་སྐྱེད་པར་འདོད་པའི་བྱམས་པའི་སེམས་ཀྱིས་སླར་ཡང་དེ་ཉིད་ཀྱི་ཡོན་ཏན་གཞན་རྣམས་ལ་བསྒྲགས་ཏེ་རྗོད་པར་བྱེད་པ་ནི་རྒྱལ་སྲས་རྣམས་ཀྱིས་མི་སྙན་པ་ལམ་དུ་འཁྱེར་ཚུལ་གྱི་ལག་ལེན་ཡིན་ནོ་ཞེས་པའོ།
    །གཞན་ཡང་རིན་ཆེན་ཕྲེང་བ་ལས། རྩུབ་པོ་ཉིད་ཀྱིས་མི་སྙན་ཐོས། །ཞེས་རང་ལ་མི་སྙན་པ་བྱུང་བ་རང་གིས་སྔོན་ཚིག་རྩུབ་སྨྲས་པའི་འབྲས་བུ་ཡིན་པར་གསུངས་ཤིང་།
    དེ་བཞིན་དུ་ཕྲ་མ་སོགས་བྱས་པའི་ལས་ངན་གྱི་མཚོན་ཆ་རང་ལ་འཁོར་བ་ཡིན་པར་ཡང་བཤད་པས་གཞན་ལ་ཁྲོ་མི་རིགས་པ་དང་།
    དེར་མ་ཟད། སྤྱོད་འཇུག་ལས། གལ་ཏེ་སེམས་ཅན་ཉམས་བྱེད་པས། །མི་སྙན་སྨྲ་ལ་ཁྲོ་ཞེ་ན། །གཞན་ལ་མི་སྙན་བརྗོད་ལའང་ཁྱོད།
    །དེ་བཞིན་ཅི་སྟེ་ཁྲོ་མི་བྱེད། །ཅེས་སོགས་ལྟར་མི་སྙན་པ་ཟེར་བ་ལ་བརྟགས་ནའང་ཁྲོ་བའི་རྒྱུ་མཚན་མེད་པའི་ཕྱིར་ཁྲོ་མི་རིགས་སོ།
    །ཡང་དེ་ཉིད་ལས། བསྟོད་དང་གྲགས་པའི་རིམ་གྲོས་ནི། །
  49: བསོད་ནམས་མི་འགྱུར་ཚེར་མི་འགྱུར། །ཞེས་སོགས་ལྟར་སྙན་གྲགས་སོགས་ལའང་ཆགས་བྱའི་སྙིང་པོ་ཅིའང་མེད་པ་དང་།
    ཡང་། གྲགས་པའི་དོན་དུ་ནོར་གཏོང་ཞིང་༑ ༑བདག་ཉིད་ཀྱང་ནི་གསོད་བྱེད་ན། །ཞེས་སོགས་ལྟར་སྙན་གྲགས་ལ་ཆགས་པས་ཉེས་པ་སྐྱེད་པར་གསུངས་པའི་ཕྱིར་དེ་དག་ལ་དགའ་བར་ཡང་མི་རིགས་སོ།
    ། གཞན་ཡང་ཇོ་བོས། མི་སྙན་ཚིག་རྣམས་ཐོས་པའི་ཚེ། །བྲག་ཆ་བཞིན་དུ་བལྟ་བར་བྱ། །ཞེས་དང་།
    རྣལ་འབྱོར་པ་ཤེས་རབ་རྡོ་རྗེ་ལ། འོ་སྐོལ་འགབ་མ་ཡང་གྲགས་ཟེར་ནས་མིས་སྨྲ་ཡིན་འདུག་བྱས་པས།
    ལགས། མིའི་སྨྲ་གཞི་མི་ལ་བྱེད་པ་ལས་འོ་ན་ཅི་ལ་བྱེད། ཕྲ་མ་སྐྱེལ་འཕྲོ་རྦད་ཀྱིས་ཆོད་གསུངས།
    གཤེན་སྟོན་ལ། འདི་འདི་སྐད་ཟེར་བྱས་ན། ལྐོག་ཁ་བཙད་པོ་ལའང་གཏོང་བས་ཁྱོད་རང་ཕྲ་མ་བྱས་པའི་བཤགས་པ་གྱིས་གསུངས།
    ཤ་ར་བས། ཁམས་ལུང་པ། སྣེའུ་ཟུར་པ། གྲ་པ་གསུམ་ལ་སྙན་དུ་ཅི་ཙམ་གསོལ་ཡང་ས་རྡོ་ལ་སྨྲ་བ་དང་ཁྱད་མེད་པས་བདེ་བར་བྱུང་།
    ཕྱི་མ་ཀུན་སྙན་ཁུང་སྲབ་པས་མ་བདེ་གསུངས། དགེ་བཤེས་གླང་རི་ཐང་པ་དང་སྣེའུ་ཟུར་པ་སོགས་ལ་དངོས་སུ་གྲགས་ངན་དང་སྐུར་འདེབས་བྱུང་ཡང་ཐུགས་ལ་ཁྲོ་བ་མེད་ཅིང་བཟོད་པར་མཛད་པའི་རྣམ་ཐར་ཡོད་དོ།
    །སྙན་གྲགས་སོགས་ལ་ཆགས་མི་རིགས་པའང་། ཇོ་བོས། བསྟོད་དང་གྲགས་པའི་ཚིག་རྣམས་བསླུ་བྲིད་ཡིན་པས་མཆིལ་སྣབས་བཞིན་དུ་དོར།
    །ཞེས་དང་། ཁ་རག་པས། སྙན་གྲགས་བདུད་ཀྱི་ཕྱེ་གཏོར་ཡིན། །ཞེས་དང་། སྨྱུག་རུམ་པས།
  50: སྙན་པ་དང་གྲགས་པ་ལ་བྲག་ཅའི་འདུ་ཤེས་བསྐྱེད་པ་བྱའོ། །ཞེས་གསུངས། གཞན་ཡང་རྒྱལ་སྲས་པ་ཉིད་ཀྱིས།
    སྙན་གྲགས་སྙིང་པོ་མེད་པས་དེ་ལ་ཞེན་པ་སྤོངས། །ཞེས་དང༌། གང་ཞིག་ཐོས་ནས་བདག་ལ་འགྲོ་ཀུན་གྱིས༑
    ༑ཁྲེལ་བར་འགྱུར་བའི་གྲགས་ངན་མི་བཟོད་པ། །ཕྱོགས་བཅུར་སྒྲོགས་པ་མཐོང་ཐོས་དྲན་གྱུར་ན།
    །དེ་ཚེ་བདག་གིས་དམ་བཅའ་འདི་དྲན་བགྱི། །ཞེས་དང་། དེ་བཞིན་དུ་གཞན་གྱིས་རང་ལ་མི་སྙན་པ་སྒྲོགས་ནའང་མི་ཁྲོ་བར་མ་ཟད།
    བྱམས་སེམས་ཀྱིས་དེའི་ཡོན་ཏན་ཕྱོགས་བཅུར་སྒྲོགས་པའི་ཐུགས་སྨོན་མཛད་པ་དང་། སེམས་དཔའ་ཆེན་པོ་འདིས་གཞན་གྱི་ཡོན་ཏན་བརྗོད་པ་ལས་སྐྱོན་བརྗོད་མཛད་མི་སྲིད་ཅིང་།
    དེའི་རྟེན་འབྲེལ་གྱིས་དེ་དུས་ཀྱི་བླ་མ་རྣམས་དང༑ གཞན་ཐམས་ཅད་ཀྱིས་ཀྱང་འདི་ཉིད་ལ་བསྟོད་བསྔགས་བཀུར་གསུམ་ཁོ་ན་མཛད་ཚུལ་རྣམ་ཐར་ན་མང་ངོ༌།
    ། བཞི་པ་ནི། ཞེས་གསུངས། དོན་ནི། སྐྱེ་འགྲོ་ཤིན་ཏུ་མང་པོ་འདུས་པའི་དབུས་སུ། གཞན་འགའ་ཞིག་གིས་ཁྱོད་ལ་ཆོས་དང་འཇིག་རྟེན་གྱི་ཐད་ནས་སྐྱོན་འདི་དང་འདི་ལྟ་བུ་ཡོད་ཅེས་དངོས་སུ་མཚང་ནས་འབྲུ་ཞིང་སྨད་ར་གཏོང་བའི་ཚིག་ངན་ཤིན་ཏུ་རྩུབ་མོ་སྣ་ཚོགས་སྨྲ་ནའང་།
    དེ་ལ་ཁྲོ་བས་བསླངས་ཏེ་མཚང་འདྲུ་དང་སྐྱོན་བརྗོད་པ་སོགས་གནོད་ལན་མི་བྱེད་པ་མ་ཟད། སླར་ཡང་དེ་ལ་ཤིན་ཏུ་དྲིན་ཆེ་བའི་དགེ་བའི་བཤེས་ཀྱི་འདུ་ཤེས་ཀྱི་གུས་པས་འདུད་པར་བྱེད་པ་ནི་རྒྱལ་སྲས་རྣམས་ཀྱིས་སྨད་པ་ལམ་དུ་འཁྱེར་ཚུལ་གྱི་ལག་ལེན་ཡིན་ནོ་ཞེས་པའོ།
    ། གཞན་ཡང་སྤྱོད་འཇུག་ལས།
  51: བདག་ལ་སྨོད་པ་གཞན་ཡོད་ན། །བསྟོད་པས་བདག་དགར་ཅི་ཞིག་ཡོད། །བདག་ལ་བསྟོད་པ་གཞན་ཡོད་ན།
    །སྨད་པས་མི་དགར་ཅི་ཞིག་ཡོད། །ཅེས་བསྟོད་སྨད་ལ་དགའ་དང་ཆགས་སྡང་བྱ་མི་རིགས་པར་གསུངས་ལ།
    དེར་མ་ཟད། གང་ཞིག་གང་མེད་མི་འབྱུང་ལ། །སོགས་དང་། དེ་བས་རབ་ཏུ་སྡང་སེམས་ལ། །ཞེས་སོགས་ལྟར་སྡང་སེམས་ཀྱིས་མཚང་ནས་འབྲུ་ཞིང་སྨད་ར་གཏོང་བ་སོགས་ཤིན་ཏུ་བཟོད་དཀའ་བ་བྱེད་པའང་སློབ་དཔོན་དང་གདམས་ངག་མཆོག་ཏུ་ཤེས་ནས་གུས་པས་དྲིན་དུ་གཟོ་བར་བྱ་ཡི།
    ཁྲོ་མི་རིགས་པར་གསུངས་ཤིང་། །ཡང༑ བསྟོད་སོགས་བདག་ནི་གཡེང་བར་བྱེད། །དེས་ནི་སྐྱོ་བའང་འཇིག་པར་བྱེད།
    །ཅེས་སོགས་ཀྱིས་བསྟོད་སོགས་ལ་ཆགས་པའི་ཉེས་པ་དང་། དེ་ཕྱིར་བདག་གི་བསྟོད་སོགས་ནི། །གཞིག་ཕྱིར་གང་དག་ཉེར་གནས་པ།
    །ཞེས་སོགས་ཀྱིས་བསྟོད་སོགས་ལ་གེགས་བྱེད་པ་ངན་འགྲོ་འགོག་བྱེད་ཡིན་པར་བསྟན་ཏོ། ། གཞན་ཡང་ཇོ་བོས།
    དགེ་བའི་བཤེས་གཉེན་གྱི་མཆོག་མཚང་ལ་རྒོལ་བ་ཡིན། །གདམས་ངག་གི་མཆོག་མཚང་ཐོག་ཏུ་ཕེབས་པ་ཡིན།
    །བསྐུལ་མའི་མཆོག་དགྲ་བགེགས་དང་ན་ཚ་སྡུག་བསྔལ་ཡིན། ཞེས་དང་། ཤ་བོ་པས་ཀྱང་། ང་ནི་མཚང་འདྲུ་འབའ་ཞིག་བྱེད་ཀྱི།
    དེའི་ཚེ་ཁྱོད་ཀོ་ལོང་མི་སྡོམ་ན་སྡོད། དེ་མིན་སོང་ཞེས་སློབ་མ་དྲུང་དུ་སླེབས་པ་རྣམས་ལ་གསུངས་པ་དང་།
    པུ་ཏོ་བས། འོ་སྐོལ་ལ་གཞན་གྱིས་ཉེས་སྐྱོན་བརྗོད་ཅིང་མཚང་འདྲུ་བ་ཀུན་ཀྱང་སྐད་གཏོང་བ་ཡིན་པས་དེ་ལ་ཞེ་སྡང་མི་བྱ་བར་དྲིན་དུ་གཟོ་བར་བྱ་དགོས་ཞེས་དང༑
  52: སྤྱན་སྔ་བས། སློབ་དཔོན་དང་སློབ་མའི་ཚུལ་དུ་གཟོད་པ་སྒོམ་པ་ནི། གནོད་པ་སྐྱེལ་བའི་དགྲ་མེད་ན་བཟོད་པ་མེད་པས།
    གཞན་བདག་ལ་གཤེ་བ་ལ་སོགས་པ་དེ་དག་བཟོད་པ་སྟེར་བའི་སློབ་དཔོན་དུ་ཤེས་པར་བྱས་ལ། དེ་ལ་དགའ་བ་དང་དྲིན་དུ་གཟོ་བ་སྒོམ་ཞིང་བདག་བཟོད་པ་ལེན་པའི་སློམ་མར་སྒོམ་ལ་ཁྲོ་བར་མི་བྱ་ཞེས་གསུངས་ཤིང་།
    གླང་རི་ཐང་པས། བདག་ལ་གཞན་གྱིས་ཕྲག་དོག་གིས། །གཤེ་སྐུར་ལ་སོགས་མི་རིགས་པའི། །གྱོང་ཁ་རང་གིས་ལེན་པ་དང་།
    །རྒྱལ་ཁ་གཞན་ལ་དབུལ་བར་བྱ། །ཞེས་གསུངས། གཞན་ཡང་རྒྱལ་སྲས་པ་ཉིད་ཀྱིས། །འགྲོ་མང་དབུས་སུ་སྡང་མིག་ལྡན་པ་ཡིས།
    །ཚིག་ངན་བཟོད་པར་དཀའ་བས་སྨྲ་ཕབ་ནས། །གདོང་པ་འདེགས་པའི་སྐབས་ཀྱང་མེད་བྱས་ན། །དེ་ཚེ་བདག་གི་དམ་བཅའ་འདི་དྲན་བགྱི།
    །ཞེས་དང་། འགའ་ཞིག་ཁྲོ་བས་ཁྲོ་གཉེར་རབ་བསྡུས་ནས། །མཚང་ལ་ཕོག་པའི་ཚིག་ངན་སྣ་ཚོགས་ཀྱིས།
    །སྐྱེ་བོ་མང་པོ་ཚོགས་པའི་མངོན་སུམ་དུ། །བདག་ལ་དངོས་སུ་སྨོད་པ་མཐོང་ན་ཡང༑ ༑བརྩེ་ལྡན་འདི་ཡིས་བདག་གི་ང་རྒྱལ་གྱི།
    །དུག་ཤིང་བཅད་པས་ཕན་པར་བསམས་བྱས་ནས༑ །བློ་དང་བརྩེ་ཆེན་ཐབས་མཁས་མཚོན་ཆ་ཡིས། །དེ་ཡི་སྡུག་བསྔལ་དུག་ཤིང་གཅོད་པར་ཤོག
    །ཅེས་སོགས་གསུངས་ཤིང་། ཐུགས་ཉམས་སུ་བཞེས་པར་མཛད་དོ། ། དེ་ལྟར་བརྙས་སྨོད་སྡུག་བསྔལ་བྱེད་པ་སོགས་ལ་གནོད་ལན་མི་བྱེད་པའི་དགེ་སྦྱོང་གི་ཆོས་འདི་དག་ཐེག་པ་ཆེ་ཆུང་གི་སྐབས་ཐམས་ཅད་དུ་ཉམས་སུ་ལེན་དགོས་ཤིང་།
    ཁྱད་པར་ཐེག་ཆེན་ལྟར་ན་གནོད་བྱེད་དེ་དག་རྫོགས་བྱང་ལ་འགོད་འདོད་ཀྱི་བསམ་པས་རྗེས་སུ་འཛིན་པའང་དགོས་ཏེ།
  53: མདོ་ལས། གང་དག་བདག་ལ་གཤེ་བར་བྱེད་པ་དང་། མི་བདེ་བར་བྱེད་པ་དང་། ཞེས་སོགས་ནས། འཚང་རྒྱ་བར་གྱུར་ཅིག
    ཅེས་དང༌། སྤྱོད་འཇུག་ལས། གང་དག་བདག་ལ་ཁ་ཟེར་རམ། །ཞེས་སོགས་གསུངས། དེ་དག་ནི་ཀུན་རྫོབ་ཀྱི་སྒོ་ནས་ཆོས་བརྒྱད་སྙོམས་ཚུལ་ཡིན་ལ།
    དོན་དམ་གྱི་ངོས་ནས་སྙོམས་པ་ནི། སྤྱོད་འཇུག་ལས། དེ་ལྟར་སྟོང་པའི་དངོས་རྣམས་ལ། །ཐོབ་པ་ཅི་ཡོད་ཤོར་ཅི་ཡོད༑
    ༑ཅེས་སོགས་ཀྱིས་སྟོང་ཉིད་ཀྱི་ངོས་ནས་རྙེད་པ་ཐོབ་ཤོར་སོགས་མཉམ་པར་གསུངས་པ་ལྟར་རོ།
    ། གཉིས་པ་བཟོད་དཀའ་བ་ལམ་དུ་འཁྱེར་བ་ལ་གཉིས། དྲིན་ལན་ལོག་འཇལ་ལམ་དུ་འཁྱེར་བ་དང་། བརྙས་ཐབས་བྱེད་པ་ལམ་དུ་འཁྱེར་བའོ།
    །དང་པོ་ནི། ཞེས་གསུངས། དོན་ནི། བདག་གིས་ཕར་ལ་དུས་རྟག་ཏུ་ཆོས་དང་ཟང་ཟིང་གི་སྒོ་ནས་བུ་བཞིན་དུ་གཅེས་པར་བསྐྱངས་པའི་མིས།
    བདག་ལ་ཚུར་སྒོ་གསུམ་ཀ་ནས་གནོད་པ་ཅི་འཁྱོལ་གྱི་སྒོ་ནས་དགྲ་བཞིན་དུ་ལྟ་བར་བྱེད་ནའང་དེ་ལ་ཁྲོ་འཁོན་གྱི་གནོད་ལན་མི་བྱེད་པར་མ་ཟད།
    གདོན་དང་ནད་ཀྱིས་བཏབ་པའི་བུ་སྨྱོན་པས་མ་རྒན་ལ་གནོད་པ་སྣ་ཚོགས་བྱེད་ནའང་དེ་ལ་མ་རྒན་གྱིས་གནོད་པ་མི་བྱེད་པར་མ་ཟད།
    བུ་འདི་ནད་གདོན་འདི་དང་བྲལ་ན་སྙམ་དུ་བརྩེ་བར་བྱེད་པ་བཞིན་དུ་གནོད་བྱེད་འདི་ཉོན་མོངས་པའི་དབང་དུ་སོང་ནས་ལོག་སྒྲུབ་འདི་ལྟར་བྱེད་པས་འདི་ཉོན་མོངས་པ་དང་བྲལ་ན་ཅི་མ་རུང་སྙམ་དུ་དེ་ལ་ལྷག་པར་བརྩེ་བ་སྒོམ་པར་བྱེད་པ་ནི་རྒྱལ་སྲས་རྣམས་ཀྱིས་གཞན་གྱིས་ལོག་སྒྲུབ་བྱེད་པ་ལམ་དུ་འཁྱེར་ཚུལ་གྱི་ལག་ལེན་ཡིན་ནོ།
    །
  54: ཞེས་པའོ། ། ཡང་ན་ནད་ཀྱིས་བཏབ་པའི་བུ་ལ་མ་རྒན་གྱིས་བུ་དེ་ནད་དེ་དང་བྲལ་ན་སྙམ་དུ་བརྩེ་བར་བྱེད་པ་བཞིན་དུ།
    ཞེས་སྦྱར་རོ། །གཞན་ཡང་མདོ་སྡེའི་རྒྱན་ལས། རྟག་ཏུ་ཉེས་པས་རང་དབང་མེད་པར་བྱས་སེམས་ཀྱིས།
    །སྐྱེ་བོ་ལ་ནི་བློ་ལྡན་ཉེས་པར་མི་འཛིན་ཏེ། །མི་འདོད་བཞིན་དུ་ལོག་པར་སྒྲུབ་པར་འགྱུར་རོ་ཞེས།
    །སྐྱེ་བོ་དག་ལ་སྙིང་རྗེ་རྣམ་པར་འཕེལ་ཕྱིར་རོ། །ཞེས་ཉོན་མོངས་པའི་དབང་གིས་རང་དབང་མེད་པར་གྱུར་པའི་བྱིས་པ་རྣམས་ཀྱིས་ལོག་སྒྲུབ་བྱེད་ཀྱང་བློ་ལྡན་བྱང་སེམས་རྣམས་ཀྱིས་དེ་ལ་ཉེས་པར་མི་འཛིན་ཞིང་།
    དེ་འདྲའི་སྐྱེ་བོ་རྣམས་ལ་བརྩེ་བ་འཕེལ་བར་གསུངས་ཤིང་། བཞི་བརྒྱ་པར་ཡང་། ན་བའི་བུ་ལ་ཁྱད་པར་དུ།
    །མ་ནི་ལྷག་པར་གདུང་བ་ལྟར། །དེ་བཞིན་བྱང་ཆུབ་སེམས་དཔའ་རྣམས། །དམ་པ་མིན་ལ་ལྷག་པར་བརྩེ༑
    ༑ཞེས་གསུངས། སྤྱོད་འཇུག་ལས། དེ་བཞིན་མི་འདོད་བཞིན་དུ་ཡང་། །ནན་གྱིས་ཉོན་མོངས་འབྱུང་བར་འགྱུར།
    །ཞེས་དང་། ཉོན་མོངས་སྐྱེས་པས་འདི་དག་གི །སེམས་འདི་བྱུང་སྙམ་བརྩེ་ལྡན་དང་། །ཞེས་སོགས་པ་ལྟར།
    ཕར་ལ་ཕན་བཏགས་ཀྱང་ཚུར་ཁྲོ་ཞིང་གནོད་པར་བྱེད་པ་ནི་ཉོན་མོངས་པའི་དབང་དུ་སོང་བའི་བྱིས་པའི་ངང་ཚུལ་ཡིན་པར་མཐོང་ནས་དེ་དག་ལ་དེ་བས་ཀྱང་བརྩེ་བར་བྱ་དགོས་པར་གསུངས་སོ།
    །གཞན་ཡང་ཇོ་བོས། བཟོད་པའི་ཡུལ་ཁྱད་པར་ཅན་དང་ཕྲད་པའི་ཚེ་བཟོད་པར་མི་བྱེད་པར་དེ་ལྟར་དཀའ་ཞེས་མ་སྨྲ་ཞིག་ཅེས་གསུངས་ལ༑
    བློ་སྦྱོང་ལས་ཀྱང་། ད་ལྟ་ཕར་ལ་བཟང་བྱས་པ་ངན་དུ་ལོག་པ་ནི་རང་གིས་སྔར་དྲིན་ལན་ལོག་འཇལ་བྱས་པའི་ལས་ངན་གྱི་མཚོན་ཆ་འཁོར་བ་ཡིན་པར་གསུངས་ཤིང་།
  55: འབྲོམ་གྱིས། གཞུང་ངོ་ཚ་ཁྲེལ་ཡོད་ཀྱི་ཕྱི་ཐག་མི་སྲིང་བར། །ཕན་ཕར་ལ་བཏགས་ཀྱང་གནོད་པ་ཚུར་ལ་སྐྱེལ།
    །ཆོས་ཕར་ལ་བཤད་ཀྱང་སྡིག་པ་ཚུར་ལ་གསོག །དྲིན་ལོག་པར་འཇལ་བའི་སྐྱེ་བོ་མང་སྟོབས་ཀྱིས།
    །ཞེས་སོགས་གསུངས་ཤིང་། ཕུ་ཆུང་བས་ཀྱང་དེ་བཞིན་གསུངས། གླང་རི་ཐང་པས། གང་ལ་བདག་གིས་ཕན་བཏགས་པའི།
    །རེ་བ་ཆེ་བ་གང་ཞིག་གིས། །ཤིན་ཏུ་མི་རིགས་བྱེད་ན་ཡང་། །བཤེས་གཉེན་དམ་པར་བལྟ་བར་བྱ།
    །ཞེས་དང་། ཡང་ལོག་སྒྲུབ་བྱེད་མཁན་ལྟ་བུ་རང་བཞིན་ངན་པ། སྡིག་པ་ཚབ་ཆེན་གསོག་པ། སྡུག་བསྔལ་དྲག་པོས་ནོན་པ་རྣམས་བརྩེ་ཡུལ་རྙེད་དཀར་བལྟས་ནས་གཅེས་པར་འཛིན་དགོས་པར་གསུངས་ཏེ།
    རང་བཞིན་ངན་པའི་སེམས་ཅན་རྣམས།། སྡིག་སྡུག་དྲག་པོས་ནོན་མཐོང་ཚེ། །རིན་ཆེན་གཏེར་དང་ཕྲད་པ་བཞིན།
    །རྙེད་པར་དཀའ་བས་གཅེས་འཛིན་བྱ། །ཞེས་དང་། འཆད་ཁ་བས། ཕན་བཏགས་ལན་དུ་གནོད་བྱེད་ཀྱང་།
    །ཡང་ལན་སྙིང་རྗེ་ཆེན་པོ་བསྒོམ། །འཛམ་བུའི་གླིང་གི་སྐྱེས་མཆོག་ནི། །ཉེས་པའི་ལན་ཡང་ལེགས་པས་ལྡོན།
    །ཞེས་དང་། ཡང་། བཀོལ་བ་རྣམས་ལ་རྟག་ཏུ་བསྒོམ། །ཞེས་ཕན་བཏགས་པའི་ལན་དུ་གནོད་པ་བྱེད་པ་དང་།
    སྡང་དགྲ་གནོད་བགེགས་འགྲན་ཟླ་སོགས་བློ་སྦྱོང་དཀའ་བའི་ཡུལ་རྣམས་ཟུར་དུ་བཀོལ་ནས་དེ་དག་ལ་བྱམས་སྙིང་རྗེ་རྩལ་དུ་བཏོན་ནས་བསྒོམ་དགོས་པར་གསུངས་སོ།
    །གཞན་ཡང་རྒྱལ་སྲས་པ་ཉིད་ཀྱིས། བདག་གམ་བདག་གི་ཕྱོགས་ལ་གནོད་བྱེད་དམ༑ ༑བསྟན་དང་འགྲོ་བ་ཡོངས་ལ་གནོད་བྱེད་པའི།
    །མ་རུངས་སྐྱེ་བོ་མཐོང་ཐོས་དྲན་གྱུར་ན༑ ༑
  56: ལྷག་པར་སྙིང་རྗེའི་གནས་སུ་ཤེས་བྱས་ནས། །རྙེད་བཀུར་སྙན་སྨྲ་སོགས་ཀྱིས་དངོས་སུ་ཕན།
    །གདགས་པར་ནུས་པ་གདགས་ཤིང་མི་ནུས་ནའང་། །བྱམས་དང་སྙིང་རྗེ་དྲག་པོས་བདག་ཉིད་ཀྱི། །བདེ་དགེ་ཅི་ཡོད་དེ་ལ་བསྔོ་བ་གཅེས།
    །ཞེས་དང་། རེ་ཆེ་ས་ནས་བསླུས་པ་དང་༑ ༑ཕན་བཏགས་པའི་ལན་དུ་གནོད་པ་བྱེད་པ་ལྟ་བུ་ལ་སྙིང་རྗེ་དང་ཕན་སེམས་མི་སྐྱེ་ན་བློ་མ་འབྱོངས་པ་ཡིན་པས་དེ་དག་ལ་ལྷག་པར་བསྒོམ་དགོས་གསུངས་ཤིང་།
    ཉིད་ནས་ཀྱང་དེ་བཞིན་དུ་ཐུགས་དམ་གྱི་གཙོ་བོར་མཛད་དོ། ། གཉིས་པ་ནི། ཞེས་གསུངས། དོན་ནི་རང་དང་རིགས་གཟུགས་འབྱོར་བ་ཡོན་ཏན་མཉམ་པའམ།
    དེ་དག་རང་ལས་དམན་པའི་སྐྱེ་བོ་འགའ་ཡིས་ང་རྒྱལ་གྱི་དབང་གིས་བདག་ལ་ཁྱད་གསོད་དང་བརྙས་ཐབས་སྣ་ཚོགས་བྱེད་ནའང་དེ་ལ་ཁོང་མི་ཁྲོ་བར་མ་ཟད།
    སླར་ཡང་བཀའ་དྲིན་ཅན་གྱི་བླ་མ་བཞིན་དུ་སྒོ་གསུམ་གུས་པས་བཏུད་དེ་བདག་ཉིད་ཀྱིས་སྤྱི་བོར་ལེན་པར་བྱེད་པ་ནི་རྒྱལ་སྲས་རྣམས་ཀྱིས་ཕ་རོལ་གྱིས་བརྙས་ཐབས་བྱེད་པ་ལམ་དུ་འཁྱེར་ཚུལ་གྱི་ལག་ལེན་ཡིན་ནོ་ཞེས་པའོ།
    །གཞན་ཡང་སྤྱོད་འཇུག་ལས། དེ་བས་འདི་དག་གནོད་ཆེན་བྱེད་ན་ཡང་། །ཐམས་ཅད་བཟང་རྒུ་ཞིག་ཏུ་སྤྱད་པར་བྱ།
    །ཞེས་དང་། འགྲོ་མང་རྡོག་པས་བདག་གི་སྤྱིར་འཚོག་གམ། །འགུམ་ཡང་མི་བསྡོ་འཇིག་རྟེན་མགོན་དགྱེས་མཛོད།
    །ཅེས་དང་། དེ་བཞིན་གནོད་བྱེད་ཉམ་ཆུང་བ། །འགའ་ཡང་ཁྱད་དུ་གསད་མི་བྱ། །ཞེས་སོགས་ལྟར་མཐོ་དམན་སུས་གནོད་པ་བྱེད་ཀྱང་སངས་རྒྱས་དང་འདྲ་བར་བལྟས་ནས་གུས་པར་བྱ་དགོས་ཤིང་།
  57: གནོད་བྱེད་ཉམ་ཆུང་བའང་ཁྱད་དུ་གསོད་པར་མི་རིགས་པ་དང་། ཡང་གནོད་བྱེད་ལ་གནོད་ལན་བྱས་ན་ཕ་རོལ་པོ་ཞེ་སྡང་ལྷག་པར་འཕེལ་བ་དང་།
    རང་ཡང་དགེ་སྦྱོང་གི་སྤྱོད་པ་ལས་ཉམས་པས་གཉིས་ཀ་སྐྱོན་ཅན་དུ་འགྲོ་ཞིང་།། གནོད་ལན་མ་བྱས་ན་རང་བཟོད་ལྡན་གྱི་སྐྱེས་བུ་སྐྱོན་མེད་དུ་འགྱུར་བར་དེ་ཉིད་ལས་གསུངས་ཤིང༑
    ལྷག་པར་ཉམ་ཆུང་རྣམས་ཀྱིས་གནོད་ཆེན་བྱེད་པ་བཟོད་པ་ནི་བཟོད་པའི་ནང་ནས་ངོ་མཚར་ཆེ་བ་ཡིན་ཏེ།
    མདོ་རྒྱན་ལས། ཉམ་ཆུང་རྣམས་ལ་བཟོད་པ་དང་། །ཞེས་སོ། ། སྤྱིར་ཡང་སེམས་ཅན་རྣམས་ལ་བླ་མ་དང་ཡིད་བཞིན་གྱི་ནོར་བུ་སོགས་དང་འདྲ་བར་བལྟ་དགོས་ཏེ།
    ཀླུ་སྒྲུབ་ཀྱིས། བྱང་ཆུབ་ཕྱོགས་དང་མཐུན་པའི་ཆོས་རྣམས་ཀྱི། །རྒྱུ་ནི་འདི་ལྟར་སེམས་ཅན་རྣམས་ཡིན་པས།
    །དེ་ཕྱིར་རྫོགས་པའི་བྱང་ཆུབ་འདོད་པ་ཡིས། །སེམས་ཅན་རྣམས་ནི་བླ་མ་བཞིན་དུ་བལྟ། །ཞེས་དང༌།
    བསླབ་བཏུས་ལས། འདི་དག་ཡིད་བཞིན་ནོར་བུ་དང་། །བུམ་བཟང་འདོད་འཇོའི་བ་དང་ནི། །བླ་མ་དང་ནི་ལྷ་འདྲ་བས།
    །དེས་ན་འདི་དག་མགུ་བར་བྱ། །ཞེས་དང་། སྤྱོད་འཇུག་ལས། སེམས་ཅན་རྣམས་ལ་སངས་རྒྱས་ལྟར་གུས་པར་བྱ་དགོས་པར་གསུངས་སོ།།
    གཞན་ཡང་ཇོ་བོས། བདག་ལས་ངན་གྱི་རྩ་བ་ཡིན་པས་ཕ་ཤི་བའི་རོ་བཞིན་དུ་སྐྱུར་ལ་ཐོངས། གཞན་བྱང་ཆུབ་ཀྱི་འབྱུང་ཁུངས་ཡིན་པས་ཡིད་བཞིན་གྱི་ནོར་བུ་རིན་པོ་ཆེ་རྙེད་པ་བཞིན་དུ་བཅངས་ཏེ་ལོངས་ལ་ཐོང་།
    ཞེས་དང་། སྤྱན་སྔ་བས་ཀྱང་། འཇིག་རྟེན་པ་རྣམས་སེམས་ཅན་བས་སངས་རྒྱས་གཅེས་པར་འཛིན་ཏེ།
  58: འོ་སྐོལ་དེ་ལས་བཟློག་སྟེ་སངས་རྒྱས་བས་སེམས་ཅན་གཅེས་པར་འཛིན་དགོས་པར་གསུངས་ཤིང་།
    དེའི་རྒྱུ་མཚན་དུ་སངས་རྒྱས་ལ་མི་གུས་པ་ཙམ་ཡང་མི་འོང་ཞིང་། སེམས་ཅན་རྣམས་ཕ་མ་ཡིན་པ་སོགས་རྒྱུ་བཞིས་གཅེས་པར་འཛིན་དགོས་ཚུལ་རྒྱས་པར་གསུངས།
    གླང་རི་ཐང་པས། བདག་ནི་སེམས་ཅན་ཐམས་ཅད་ལ། །ཡིད་བཞིན་ནོར་བུ་ལས་ལྷག་པའི། །དོན་མཆོག་སྒྲུབ་པའི་བསམ་པ་ཡིས།
    །རྙེད་པར་དཀའ་བས་གཅེས་འཛིན་བྱ། །ཞེས་དང་། ཤ་ར་བས། སེམས་ཅན་རྣམས་བྱམས་སྙིང་རྗེས་མི་གཏོང་ཞིང་སེམས་ཅན་ཐམས་ཅད་ལ་སངས་རྒྱས་དང་ཁྱད་མེད་པར་གུས་པར་བྱ།
    ཞེས་དང་། གནོད་པ་བྱེད་པ་ནི་སྔར་གཞན་ལ་གནོད་པ་བྱས་པའི་སྡིག་པ་འདག་བྱེད་དང་། བཟོད་པ་འགྲུབ་པའི་རྒྱུ་ཡིན་པས་ལྷག་པར་དྲིན་ཆེ་བར་ཤེས་ནས་བློས་མི་སྤོང་ཞེས་གསུངས།
    དེ་ལ་གནོད་བྱེད་གང་རུང་ཞིག་ལ་གནོད་ལན་བྱའོ་སྙམ་པ་དང་། དུས་ཐམས་ཅད་དུ་ཕན་མི་གདགས་སོ་སྙམ་པའི་བློ་སྐྱེས་ནས་གཉེན་པོས་མ་སླེབས་པར་ཐུན་ཚོད་འདས་ན་སེམས་ཅན་བློས་སྤངས་པར་གསུངས་སོ།
    །གཞན་ཡང་རྒྱལ་སྲས་པ་ཉིད་ཀྱིས། བདག་ལ་ཉེས་པ་མེད་དམ་ཡོད་ཀྱང་རུང་། །མཐོ་དམན་མཉམ་པ་སུ་ཡང་རུང་བ་ཡིས།
    །གནོད་པའི་རྣམ་པ་ཆེ་ཆུང་ཅི་བྱེད་ཀྱང༌། །དེ་ཚེ་བདག་གིས་དམ་བཅའ་འདི་དྲན་བགྱི། །ཞེས་དང་།
    གནོད་བྱེད་བླ་མ་ཡིན་པས་གུས་པས་སྤྱི་བོས་ལོངས། །ཞེས་དང་། གནོད་བྱེད་ལ་ཕན་འདོགས་པའི་བསམ་པ་ཡོད་ན་བློ་སྦྱོང་གི་བསླབ་བྱ་དང་དམ་ཚིག་ཕལ་ཆེར་དེར་འདུས་པར་གསུངས་ཤིང་།
    དེ་བཞིན་དུ་ཐུགས་དམ་གྱི་གཙོ་བོར་མཛད་དོ། །
  59: གསུམ་པ་འབྱོར་རྒུད་གཉིས་ལས་དུ་འཁྱེར་བ་ལ་གཉིས། རྒུད་པ་ལམ་དུ་འཁྱེར་བ། འབྱོར་བ་ལམ་དུ་འཁྱེར་བའོ།
    །དང་པོ་ནི། ཞེས་གསུངས། དོན་ནི། ནོར་ལོངས་སྤྱོད་སོགས་དང་པོ་ནས་མེད་པའམ། སྔར་ཡོད་ཀྱང་དགྲ་སོགས་ཀྱིས་བརླགས་ཤིང་ཟད་དེ།
    སྲོག་འཚོ་བའི་རྐྱེན་དུ་གྱུར་པའི་ཟས་གོས་ཙམ་གྱི་འབྱོར་བས་ཀྱང་ཕོངས་ཤིང་དབུལ་བར་གྱུར་པ་དང་།
    དེར་མ་ཟད་དུས་རྟག་ཏུ་མི་མང་པོ་ཡིས་བརྙས་ཤིང་སྨོད་པའི་གནས་སུ་བྱེད་པ་དང་། ད་དུང་དེའི་སྟེང་དུ་མཛེ་སོགས་ཚབས་ཆེན་གྱི་ནད་དང་།
    སྟེང་གདོན་སོགས་མ་རུངས་པའི་གདོན་གྱིས་བཏབ་ནས་ཤིན་ཏུ་སྡུག་བསྔལ་བར་གྱུར་ཀྱང༌། རང་ཉིད་སྡུག་བསྔལ་གྱིས་མནར་བ་ལ་རྗེས་སུ་དཔགས་ནས་གཞན་སྡུག་བསྔལ་གྱིས་མནར་བའང་ཇི་ལྟར་བཟོད་སྙམ་པའི་སྙིང་རྗེའི་སྟོབས་ཀྱིས་སླར་ཡང་འགྲོ་བ་ཀུན་གྱི་སྡིག་པ་དང་སྡུག་བསྔལ་ཐམས་ཅད་བདག་ཉིད་ལ་ལེན་པར་བྱེད་ཅིང་།
    རྒུད་ཅིང་ཕོངས་པ་འདི་འདྲ་ཇི་ལྟར་བཟོད་སྙམ་དུ་སེམས་ཞུམ་པ་དང་བག་འཁུམས་པ་མེད་པའི་སྙིང་སྟོབས་དང་ལྡན་པར་བྱེད་པ་ནི་རྒྱལ་སྲས་རྣམས་ཀྱིས་རྒུད་པ་ལམ་དུ་འཁྱེར་ཚུལ་གྱི་ལག་ལེན་ཡིན་ནོ་ཞེས་པའོ།
    ། གཞན་ཡང་སྤྱོད་འཇུག་ལས༑ སྡུག་བསྔལ་མེད་པར་ངེས་འབྱུང་མེད། །ཅེས་དང༌། གཞན་ཡང་སྡུག་བསྔལ་ཡོན་ཏན་ནི༑
    ༑སྐྱོ་བས་དྲེགས་པ་སེལ་བར་བྱེད། །ཅེས་སོགས་སྡུག་བསྔལ་རང་གི་ཡོན་ཏན་བསམས་ཚུལ་དང་། ཉ་པ་ཞིང་པ་གདོལ་པ་ལ་སོགས་པ།
    །ཞེས་སོགས་དང་། འདོད་པའི་དོན་དུ་བསྲེགས་ལ་སོགས། །ཞེས་སོགས་ལྟར་དོན་ཆེན་འགྲུབ་པའི་སྡུག་བསྔལ་གྱིས་དཀའ་སྤྱད་བཟོད་རིགས་པ་དང་།
  60: དེ་བས་གནོད་པ་ཁྱད་གསོད་ཅིང་། །སྡུག་བསྔལ་རྣམས་ཀྱིས་མི་ཚུགས་བྱོས། །ཞེས་སོགས་དང་།
    ཞུམ་བཅས་རྩོལ་བ་དོར་བ་ལ། །ཕོངས་ལས་ཐར་པ་ཡོད་དམ་ཅི། །ཞེས་སོགས་ཀྱིས་སྡུག་བསྔལ་དང་མི་འདོད་པ་གང་བྱུང་ཡང་མི་ཞུམ་པར་སེམས་སྟོབས་བསྐྱེད་དེ་ལམ་དུ་འཁྱེར་ཚུལ་མང་དུ་གསུངས་ལ།
    རིན་ཆེན་ཕྲེང་བ་ལས་ཀྱང་། ཡི་དྭགས་བཞིན་དུ་རྒུད་ན་ཡང་།། ཞུམ་པ་ཉིད་དུ་མི་བྱའོ། །ཞེས་གསུངས།
    གཞན་ཡང་ཇོ་བོས། ཞུམ་པའི་སེམས་ནི་བྱུང་བའི་ཚེ། །སེམས་ཀྱི་གཟེངས་ནི་བསྟོད་པར་བྱ། །ཞེས་དང༌།
    པུ་ཏོ་བས། ཚོང་པ་རྣམས་ལ་ཁ་བ་བབས་ན་རྟ་རྨིག་ལ་ཕན་ཟེར། ནུབ་མོ་ཆར་བབས་པས་དགྲ་མི་འོང་ཟེར།
    དེ་བཞིན་དུ་ནད་དང་དབུལ་ཕོངས་གཤེ་སྐུར་རྨི་ལམ་གྱི་སྡུག་བསྔལ་ཚུན་ཆད་ལམ་དུ་བསླངས་པས་སྡིག་པ་བྱང་བ་སོགས་ཡོན་ཏན་དུ་མ་ཡོད་གསུངས།
    ཁ་རག་པས། ད་ལྟའི་སྡུག་བསྔལ་ཕྲ་མོས་ཀྱང་། །སྔར་བྱས་སྡུག་བསྔལ་ཟད་བྱས་ནས། །ཕྱི་མའི་དུས་ན་བདེ་འགྱུར་གྱི།
    །སྡུག་བསྔལ་དགའ་བ་སྒོམས་ཤིག་ཨང་། །རྐྱེན་ངན་དགེ་བའི་བཤེས་གཉེན་ཡིན། །བར་ཆད་དགེ་སྦྱོར་བསྐུལ་མ་ཡིན།
    །སྡུག་བསྔལ་སྡིག་པའི་ཕྱགས་ཤིང་ཡིན། །མི་དགའ་བྱུར་དུ་མ་བལྟ་ཨང་། །ཞེས་དང་། འཆད་ཀ་བས།
    ཡིད་བདེ་འབའ་ཞིག་རྒྱུན་དུ་བསྟེན། །ཞེས་གསུངས། སྡུག་ན་ཀུན་གྱི་སྡུག་བསྔལ་ཁུར། །ཞེས་པ་སོགས་སྐྱིད་སྡུག་ལམ་ཁྱེར་དུ་གསུངས་པའང་འདིར་ཤེས་པར་བྱའོ།
    ། དེ་ལྟར་སྡུག་བསྔལ་ལམ་དུ་ཁྱེར་ཚུལ་ཤེས་ན། སྡུག་གི་མཇུག་སྡུད་ཆེན་པོ་ཡིན། །
  61: ཞེས་པ་ལྟར་སྐྱོན་ཐམས་ཅད་ཡོན་ཏན་དུ་སློང་། སྡུག་བསྔལ་བདེ་བར་འཆར། གེགས་དང་བར་ཆད་གང་གིས་ཀྱང་མི་ཚུགས་པ་འོང་ངོ་༑
    ༑དེའི་ཕྱིར་དམ་པ་གོང་མ་རྣམས་ཀྱིས་སྐྱིད་སྡུག་འདི་བརྫུན་ཡིན། རང་གི་བློ་འཆོས་ཤེས་མ་ཤེས་ཡིན་གསུངས་པ་དང་།
    སྡུག་བསྔལ་འདི་འཁོར་བའི་ཉེས་དམིགས་སྟོན་པའི་བཤེས་གཉེན། བཟོད་པ་དང་སྙིང་རྗེའི་དངོས་རྒྱུ།
    ཆོས་པའི་ཤན་འབྱེད་དང་སྒྲིབ་སྦྱོང་ཡིན་སྙམ་དགོས་གསུངས་པ་སོགས་སྡུག་བསྔལ་ལ་རྒྱན་དུ་བལྟ་ཚུལ་གོང་མ་རྣམས་ཀྱི་རྣམ་ཐར་ན་མང་ངོ༌།
    ། གཞན་ཡང་རྒྱལ་སྲས་པ་ཉིད་ཀྱིས། སྡུག་བསྔལ་གྱི་རྐྱེན་དགེ་སྦྱོར་གྱི་གྲོགས་སུ་འགྲོ་བ་འདི་ཆོས་པ་བཟང་པོའི་རྣམ་ཐར་ཡིན་ཏེ།
    གླང་རི་ཐང་པ་ཆེན་པོའི་གསུང་ལས། མདང་ཞག་ཁམས་ཤིན་ཏུ་ངན་པ་ཞིག་བྱུང་བས་དགེ་སྦྱོར་འཕེལ་བར་བྱུང་གསུངས་པ་དང༌།
    ཆོས་རྗེ་རྒོད་ཚང་བའི་གསུང་གིས། ཆོས་ཤན་རྐྱེན་གྱིས་འབྱེད་པ་ཡིན་གསུངས་ཤིང་། ཁོང་པ་ལ་ཤིག་བྲེ་ཡིས་གཤར་བས་ཆོག་པ་ཡུན་རིང་པོར་བྱུང་ཡང་ལམ་དུ་ཁྱེར་བས་སྡུག་བསྔལ་གང་གིས་ཀྱང་མི་བརྫི་བ་བྱུང་གདའ་ཞེས་དང༌།
    སེམས་དཔའ་ཆེན་པོ་ཉིད་ཀྱང་བསྙུངས་པའི་རྐྱེན་གྱིས་རྨི་ལམ་སོར་ཆུད་པ་དང་དགེ་སྦྱོར་འཕེལ་བར་བྱུང་བ་སོགས་གསུངས་སོ།
    ། གཉིས་པ་ནི། ཞེས་གསུངས། དོན་ནི། བདག་ཉིད་རིགས་གཟུགས་དབང་འབྱོར་སོགས་ཤིན་ཏུ་ཕུན་སུམ་ཚོགས་པར་གྱུར་ཏེ་ཕྱོགས་ཀུན་ཏུ་སྙན་པར་གྲགས་ཤིང་འགྲོ་བ་མང་པོས་ཞེ་ས་བཀུར་སྟི་དང་བཅས་པའི་སྒོ་ནས་སྤྱི་བོས་བཏུད་པར་བྱེད་པ་དང་།
    རྒྱལ་པོ་རྣམ་མང་ཐོས་པའི་སྲས་སམ་བུ་ཡི་ནོར་ལོངས་སྤྱོད་འདྲ་བ་ཐོབ་པར་གྱུར་ཀྱང་།
  62: སྲིད་པའི་དཔལ་འབྱོར་ཐམས་ཅད་གློག་ལྟར་གཡོ་བ༑ རྩྭ་རྩེའི་ཟིལ་ཐིགས་ལྟར་མི་བརྟན་པ།
    ཆུའི་ལྦུ་བ་ལྟར་སྙིང་པོ་མེད་པ། སྦྲུལ་གྱི་པགས་པ་ལྟར་འདོར་བའི་ཆོས་ཅན་དུ་གཟིགས་ནས་སེམས་ཁེངས་པ་དང་རྒྱགས་པ་མེད་པ་ནི་རྒྱལ་སྲས་རྣམས་ཀྱིས་འབྱོར་བ་ལམ་དུ་འཁྱེར་ཚུལ་གྱི་ལག་ལེན་ཡིན་ནོ།
    །ཞེས་པའོ། ། གཞན་ཡང་མདོ་ལས༑ བདག་ནི་ཁྱད་པར་འཕགས་ཤིང་བདག་མཆོག་གཅེས། །དེ་སྙམ་དུ་ནི་སེམས་བསྐྱེད་མི་བྱའོ༑
    ༑རྒྱགས་འདི་བག་མེད་ཀུན་གྱི་རྩ་བ་སྟེ། །ཞེས་སོགས་དང་། བཤེས་སྤྲིངས་ལས། རིགས་དང་གཟུགས་དང་ཐོས་པ་ལང་ཚོ་དང་།
    །དབང་ཐང་ཆེ་བས་རྒྱགས་པ་དགྲ་བཞིན་གཟིགས། །ཞེས་དང་། སྤྱོད་འཇུག་ལས། ཉོན་མོངས་ང་རྒྱལ་གྱིས་ཁེངས་ནས།
    །ངན་འགྲོར་ང་རྒྱལ་གྱིས་འཁྲིད་ཅིང༌། །ཞེས་སོགས་ལྟར་རང་ལ་ནད་མེད་ཅིང་ལོངས་སྤྱོད་འཛོམས་པ་དང་།
    རིགས་གཟུགས་དང་མཁས་བཙུན་སོགས་ཀྱི་ཡོན་ཏན་ཕུན་སུམ་ཚོགས་པ་དང༌། ལུས་སེམས་ལ་བདེ་བ་རྒྱ་ཆེ་བ་བྱུང་ན་དེས་ཁེངས་ཤིང་དྲེགས་ནས་གཞན་ཁྱད་དུ་གསོད་པ་དང་།
    ཆོས་མིན་གྱི་བྱ་བ་སྣ་ཚོགས་བྱེད་འདོད་པ་སོགས་ཀྱི་དབང་དུ་ཤོར་ན་ཚེ་འདིར་བག་མེད་པ་སོགས་ཉེས་པ་དང་སྡུག་བསྔལ་སྐྱེད་ཅིང་།
    ཕྱི་མར་ངན་འགྲོ་དང་རིགས་དམའ་བ་སོགས་སུ་སྐྱེ་བས་འདི་ཕྱི་ཀུན་ཏུ་ཉམས་པར་གསུངས་སོ། །
    དེས་ན་རིན་ཆེན་ཕྲེང་བ་ལས། ལྷ་བཞིན་ཕུན་སུམ་ཚོགས་པས་ཀྱང༑ ཁེངས་པ་ཉིད་དུ་མི་བྱ་ཞིང་།
    །ཞེས་དང་། སྤྱོད་འཇུག་ལས། དེང་ནས་ངེས་བརྟུལ་འཇིག་རྟེན་བྲན་དུ་འཆི། །ཞེས་སོགས་ལྟར་ཆོས་དང་འཇིག་རྟེན་གྱི་ཕུན་ཚོགས་གང་བྱུང་རང་གི་ཆོས་ཀྱི་མཐུན་རྐྱེན་དུ་འགྲོ་བ་དང་།
  63: གཞན་ལའང་དེ་ལྟར་འབྱུང་བར་སྨོན་ཞིང་འཕྲལ་དུའང་གཞན་ལ་ཕན་པའི་ཐབས་སུ་ཅི་འགྱུར་བྱ་ཞིང་།
    ཁེངས་དྲེགས་སོགས་བརྟུལ་ཏེ་ཀུན་ལ་བྲན་གྱི་ཐ་མ་ལྟར་བྱས་ནས་མཐོ་དམན་ཐམས་ཅད་སྤྱི་བོས་འཁུར་དགོས་པར་གསུངས་སོ།
    །གཞན་ཡང་ཇོ་བོས༑ གང་དུ་མཐོ་བའི་སེམས་བྱུང་ཚེ། །དེ་ཚེ་ང་རྒྱལ་གཅག་བྱ་ཞིང་། །ཞེས་དང༌།
    དྲེགས་རློམ་ང་རྒྱལ་ཁེངས་པའི་སེམས་ཀུན་སྨོད་ལ་ཞི་ཞིང་དུལ་བར་གྱིས། །དམན་པ་རྣམས་ལ་སྙིང་རྗེ་སྐྱེད་ལ་ཁྱད་དུ་གསོད་དང་བརྙས་པ་སྤོངས།
    །ཞེས་དང༌། འབྲོམ་གྱིས་ཀྱང་། རང་ལ་ཡོན་ཏན་ཅི་ཙམ་ཡོད་ན་ཡང་། །གཞན་ལ་ཁྱད་གསོད་བརྙས་པ་ཆུང་བར་མཛོད།
    །ཅེས་དང་། པུ་ཏོ་བས། བྱང་ཆུབ་སེམས་དཔས་ང་རྒྱལ་བསྐྱུངས་ཏེ་དམན་ཆ་བཟུང་ལ་ཐམས་ཅད་ལ་སྙིང་རྗེ་ཆེ་བ་དང་གུས་པར་བྱེད་དགོས།
    ཇོ་བོ་རྗེ་ལས་ཡོན་ཏན་ཆེ་བ་མེད་ཀྱང་ཐ་ན་ཁྱི་ཚུན་ཆོད་ལ་རྔན་ཅན་མི་མཛད་པ་ཡིན་ཞེས་དང༌།
    གཞན་གྱིས་བདག་ལ་སྙིང་རྗེའི་གནས་བྱེད། །བདག་ནི་དགའ་བས་རྟག་ཏུ་གནས་ན། །དེ་ལ་ཆོས་ཡོད་གཞན་དུ་ན་མིན།
    །ཞེས་གསུངས། ཁ་རག་པས། བཟང་པོའི་དཔོན་ཆ་མ་འཛིན་པར། །ངན་པའི་དམན་ཆ་ཟུང་ཞིག་ཨང་། །ཞེས་དང་།
    ང་རྒྱལ་ཅན་གྱི་གང་ཟག་ལ་ཡོན་ཏན་གྱི་རྣམ་པ་གང་ཡང་མི་འབྱུང་བས་རང་མགོ་སྨོད་ལ་དམན་ཆ་བཟུང་།
    ཞེས་དང༌། གླང་རི་ཐང་པས། གང་དུ་སུ་དང་འགྲོགས་པའི་ཚེ། །བདག་ཉིད་ཀུན་ལས་དམན་བལྟ་ཞིང་།
    །གཞན་ལ་བསམ་པ་ཐག་པ་ཡིས། །མཆོག་ཏུ་གུས་པར་འཛིན་པར་བྱ། །
  64: ཞེས་གསུངས་ཤིང་། དེ་བཞིན་དུ་དམ་པ་གོང་མ་ཀུན་གྱིས་ཀྱང་དམན་པའི་ས་བཟུང་། ཧྲུལ་པོའི་གོས་གྱོན་པ་སོགས་ཀྱི་སྒོ་ནས་ཆོས་སྒྲུབ་ཚུལ་གྱི་རྣམ་ཐར་ལ་སློབ་པར་མཛད་དོ།
    ། སྐྱིད་ན་བདེ་བ་ཚོགས་སུ་བསྔོ། །ཞེས་སོགས་སྐྱིད་སྡུག་ལམ་ཁྱེར་དུ་གསུངས་པའང་འདིར་ཤེས་པར་བྱའོ།
    །དེ་ལྟར་སྐྱིད་པ་ལམ་དུ་ཁྱེར་ཚུལ་ཤེས་ན། སྐྱིད་ཀྱི་གཉའ་གནོན་ཆེན་པོ་ཡིན། །ཞེས་པ་ལྟར་།
    བདེ་སྐྱིད་བྱུང་བ་དེ་ཁེངས་དྲེགས་སོགས་ཀྱི་རྒྱུར་མི་འགྱུར་བར་དེ་དག་གི་གཉའ་གནོན་དང་།
    ཆོས་ཀྱི་གྲོགས་སུ་འགྱུར་བ་འོང་ངོ༌། །གཞན་ཡང་རྒྱལ་སྲས་པ་ཉིད་ཀྱིས། འོ་སྐོལ་ཆོས་པ་རྣམས་ལའང་མཁས་བཙུན་བཟང་གསུམ་གྱི་ཡོན་ཏན་གང་ཡོད་ཀྱང་།
    དེས་རང་ཉིད་མཆོག་ཏུ་འཛིན་ཞིང་། ང་རྒྱལ་གྱིས་རང་ལས་དམའ་བ་ལ་བརྙས་ཆོས། མཉམ་པ་ལ་འགྲན་སེམས།
    མཐོ་བ་ལ་ཕྲག་དོག་བྱེད་ན་ཆོས་གནད་དུ་མ་སོང་བ་ཡིན་ཞེས་སོགས་དང་། དེ་ཕྱིར་གང་དུ་སུ་དང་འགྲོགས་ཀྱང་རུང༌།
    །མཐོ་དམན་འབྲིང་གསུམ་སྤྱི་བོས་འཁུར་བ་གཅེས། །ཞེས་གསུངས་ཤིང་།། དེ་བཞིན་དུ་ཐུགས་ཉམས་སུ་བསྟར་བར་མཛད་དོ།
    ། མདོར་ན་འབྱོར་རྒུད་སྐྱིད་སྡུག་སོགས་གང་བྱུང་ཡང་སྒྱུ་མ་ལྟ་བུར་ཤེས་ནས་སྐྱིད་ན་སྐྱིད་ཁྱག་པ་དང་།
    སྡུག་ན་སྡུག་ཁྱག་པ་ཞིག་དགོས་ཀྱི༑ དེ་ལས་གཞན་དུ་བདེ་སྐྱིད་ཅུང་ཟད་བྱུང་ན་ཁེངས་དྲེགས་སྐྱེ་བ་དང༌།
    སྡུག་བསྔལ་ཅུང་ཟད་བྱུང་ན་ཞུམ་ཞིང་སྲོ་ཤི་བའི་རྒྱུར་འགྲོ་བ་དེ་འདྲའི་ཧ་ཞུ་ཧུ་འཁྱག་ཅིག་གིས་མི་འོང་སྟེ།
    པུ་ཏོ་བས། གྲོང་ཁྱེར་བཅུ་བསྐོར་བས་བསོད་སྙོམས་མ་རྙེད་ཀྱང་ཞུམ་པར་མི་བྱ།
  65: བསྙེན་བཀུར་ཆར་བཞིན་བབས་ཀྱང་དགའ་ཞིང་ཆགས་པར་མི་བྱ། ཞེས་དང་། འཆད་ཀ་བས། གཉིས་པོ་གང་བྱུང་བཟོད་པར་བྱ།
    །ཞེས་གསུངས། དེས་ན་རྒྱན་ལས། འབྱོར་པའི་དུས་དང་རྒུད་པའི་དུས་ན་ཡང་། །ཉོན་མོངས་སྡུག་བསྔལ་དག་གིས་འཇིགས་པ་མེད།
    །ཅེས་པ་ལྟར་འགྱུར་བ་ལ་བསླབ་པར་བྱའོ། ། བཞི་པ་ཆགས་སྡང་གཉིས་ལམ་དུ་འཁྱེར་བ་ལ་གཉིས།
    སྡང་ཡུལ་ལམ་དུ་འཁྱེར་བ། ཆགས་ཡུལ་ལམ་དུ་འཁྱེར་བའོ། །། དང་པོ་ནི། ཞེས་གསུངས། དོན་ནི།
    དགྲ་ཐམས་ཅད་ཀྱི་ནང་ནས་ཤིན་ཏུ་གདུལ་བར་དཀའ་བ་རང་གི་རྒྱུད་ཀྱི་ཞེ་སྡང་སོགས་ཉོན་མོངས་པའི་དགྲ་བོ་མ་རུངས་པ་དེ་དག་གདུལ་ནུས་ན་མེ་བསད་ན་དུ་བ་མི་འབྱུང་བ་ལྟར།
    ཕྱིའི་དགྲ་འདྲེ་ཐམས་ཅད་རང་གི་ངང་གིས་ཞི་བར་འགྱུར་གྱི། དེ་དག་མ་ཐུལ་ན་གནོད་འཚེ་བྱེད་པའི་ཕྱི་རོལ་གྱི་དགྲ་བོ་ཕལ་པ་ཇི་ཙམ་བཏུལ་ཡང་མི་ཟད་པར་ཕྱིར་ཞིང་འཕེལ་བར་འགྱུར་བ་ཆོས་ཉིད་ཡིན་ལ།
    དེའི་ཕྱིར་དགྲ་གཉེན་ཐམས་ཅད་བདེ་བ་དང་ལྡན་འདོད་ཀྱི་བྱམས་པ་དང་། སྡུག་བསྔལ་དང་བྲལ་འདོད་ཀྱི་སྙིང་རྗེའི་དམག་དཔུང་ཆེན་པོ་སོགས་མགོ་གནོན་དང་དྲུང་འབྱིན་གྱི་གཉེན་པོ་དག་གིས་རང་རྒྱུད་ཀྱི་ཉོན་མོངས་པ་འདུལ་བ་ནི་རྒྱལ་སྲས་རྣམས་ཀྱི་སྡང་ཡུལ་ལམ་དུ་འཁྱེར་ཚུལ་གྱི་ལག་ལེན་ཡིན་ནོ་ཞེས་པའོ།
    ། གཞན་ཡང་སྤྱོད་འཇུག་ལས། སེམས་ཅན་མི་སྲུན་ནམ་མཁའ་བཞིན། །ཞེས་སོགས་དང་། ས་སྟེང་འདི་དག་ཀོས་གཡོགས་སུ།
    །ཞེས་སོགས་ལྟར་རང་རྒྱུད་ཀྱི་དགྲ་མ་ཐུལ་ན་ཕྱི་རོལ་གྱི་དགྲ་བཏུལ་ཡང་མི་འཛད་ཅིང་༑
  66: སེམས་འདི་གཅིག་པུ་བཏུལ་བ་ཡིས། །ཞེས་སོགས་ལྟར་རང་གི་སེམས་རྒྱུད་ཐུལ་ན་དགྲ་ཐམས་ཅད་བཏུལ་བ་དང་འདྲའོ།
    །ཚིགས་བཅད་བརྒྱ་པ་ལས་ཀྱང་། ཇི་སྲིད་འཚེ་བ་བསད་ཀྱང་ནི༑ ༑དགྲ་བོ་ཟད་པར་མི་འགྱུར་གྱི།
    །རང་གི་ཁྲོ་བ་ཉིད་བསད་ན། །དེས་ནི་དགྲ་རྣམས་ཀུན་བསད་ཡིན། །ཞེས་གསུངས་ལ། ལེགས་བཤད་རིན་པོ་ཆེའི་གཏེར་ལས་ཀྱང་དེ་ལྟར་གསུངས་སོ༑
    ༑ དེ་ལ་སེམས་འདུལ་ཐབས་མང་ཡང་། འདིར་བྱམས་སྙིང་རྗེ་བསྒོམ་པ་བསྟན་ལ། དེ་གཉིས་ནི་ཐེག་ཆེན་ལམ་གྱི་གཞུང་ཤིང་བྱང་ཆུབ་སེམས་ཀྱི་རྩ་བ་སྟེ།
    མདོ་སྡེའི་རྒྱན་ལས། དེ་ཡི་རྩ་བ་སྙིང་རྗེར་འདོད། །ཅེས་དང༌། སྙིང་རྗེའི་འཆུ་བ་བྱམས་པ་སྟེ།
    །ཞེས་དང་། རིན་ཆེན་ཕྲེང་བ་ལས༑ སྙིང་རྗེ་སྔོན་བཏང་སྤྱོད་ཀུན་དང་། །ཞེས་སོགས་དང་། འཇུག་པ་ལས།
    གང་ཕྱིར་བརྩེ་ཉིད་རྒྱལ་བའི་ལོ་ཏོག་ཕུན་ཚོགས་འདིའི། །ཞེས་སོགས་གསུངས་སོ། །གཞན་ཡང་ཇོ་བོས།
    ནང་གི་སེམས་ནི་དུལ་གྱུར་ན། །ཕྱི་ཡི་དགྲ་འདིས་གནོད་མི་ནུས། །ཞེས་སོགས་དང་། བྱམས་སྙིང་རྗེ་མེད་ན་བྱང་ཆུབ་སེམས་དཔའ་མིན་ནོ།
    །ཞེས་དང་། བྱམས་སྙིང་རྗེ་སྦྱོང་མི་ཤེས་པའི་བྱང་ཆུབ་སེམས་དཔའ་བོད་ཀྱིས་ཤེས་པ་གསུངས།
    འོ་ན་ཅི་ཙུག་བྱེད་ན། དང་པོ་ནས་གོ་རིམ་དུ་བསླབས་ནས་བྱེད་པ་ཞིག་དགོས་གསུངས། འབྲོམ་གྱིས་ཀྱང་།
    བྱམས་སྙིང་རྗེ་བྱང་ཆུབ་ཀྱི་སེམས་དང་མ་བྲལ་ན་ངན་སོང་གསུམ་དུ་སྐྱེ་མི་སྲིད་དེ། ད་ལྟ་ནས་ཕྱིར་མི་ལྡོག་པ་ཞེས་བྱར་བཏུག
    །ཞེས་དང་། པུ་ཏོ་བས།
  67: དགྲ་ཟིན་དང་ཉེ་རིང་གི་རྣམ་པར་རྟོག་པས་སངས་མི་རྒྱ་བས་ནམ་མཁའི་མཐའ་དང་མཉམ་པའི་སེམས་ཅན་ཐམས་ཅད་ལ་བྱམས་སྙིང་རྗེ་ཕྱོགས་རིས་མེད་པ་སྐྱེ་དགོས།
    ཞེས་དང་། ཁ་རག་པས། སྔོན་ཚེ་ཕ་མར་གྱུར་པ་ཡི། །དྲིན་ཅན་ཁམས་གསུམ་སེམས་ཅན་ལ། །གནོད་སེམས་འཚེ་བ་ཀུན་སྤངས་ནས།
    །བྱམས་དང་སྙིང་རྗེ་སྒོམས་ཤིག་ཨང། །ཞེས་གསུངས། སྤྱན་སྔ་བས་བྱམས་སྙིང་རྗེ་གལ་ཆེ་བའི་རྒྱུ་མཚན་མང་དུ་གསུངས་ཚེ།
    གླང་ཐང་པས་ཕྱག་བྱས་ནས། བདག་འདི་ནས་བཟུང་བྱམས་སྙིང་རྗེ་འབའ་ཞིག་སྒོམ་ཞུས་པས། སྤྱན་སྔ་བས་དབུ་ཞྭ་ཕུད།
    ཐལ་མོ་སྤྱི་བོར་སྦྱར་ནས་ཤིན་ཏུ་ཡང་ཆ་བཟང་སྟེ། གསུངས་པ་དང་། སྐུ་མཆེད་གསུམ་དང༌། ཁམས་ལུང་པའི་སློབ་མ་ཡིན་པ་ཞིག་འབྲོམ་མཇལ་དུ་ཕྱིན་པའི་ཚེ།
    པུ་ཏོ་བ་སོགས་ཀྱིས་ཅི་མཛད་དྲི་ལན་བྱས་པའི་མཐར། ཁམས་ལུང་པ་ཁོང་ཅི་མཛད་ཀྱིན་གདའ་གསུངས་པ་ལ།
    ཁོང་གྲོགས་ཁ་རེར་བཞུགས་ནས་དབུ་བཏུམ་སྟེ་བཤུམ་པ་འབའ་ཞིག་མཛད་ཞུས་པས། འབྲོམ་གྱིས་དབུ་ཞྭ་ཕུད།
    ཐལ་མོ་སྦྱར། སྤྱན་ཆབ་ཕྱུངས་ནས་ངོ་མཚར་ཆེ་ཞེས་ཁམས་ལུང་པས་སྙིང་རྗེ་སྒོམ་པ་ལ་བསྔགས་པར་མཛད་ཅིང་།
    དེ་འདྲའི་བྱམས་སྙིང་རྗེ་བཅོས་མིན་རེ་སྐྱེ་ཐུབ་ན་དངོས་སུ་བདག་གཞན་བདེ་སྡུག་བརྗེ་ནུས་ཤིང་ལུས་སྲོག་ལའང་མི་ལྟ་བར་གཞན་དོན་སྒྲུབ་ནུས་པར་གསུངས་སོ།
    ། གཞན་ཡང་རྒྱལ་སྲས་པ་ཉིད་ཀྱིས། དགྲ་ལ་ལྡང་བའི་སེམས་སྤང་བར་བྱ་སྟེ། རང་གི་ཁྲོ་བ་མ་ཐུལ་ན་ཕྱི་རོལ་གྱི་དགྲ་གཞོམ་གྱིས་མི་ལང་ཞིང་།
    ཐུལ་ན་དགྲ་གཞོམ་མི་དགོས་ཏེ།
  68: ཞེས་དང་། མཁའ་མཉམ་འགྲོ་བ་སྒྲོལ་བའི་བློ་མེད་ན། །རྫོགས་པའི་སངས་རྒྱས་འཐོབ་པར་མི་འགྱུར་བས།
    །བྱམས་དང་སྙིང་རྗེ་ཆེན་པོ་བསྒོམ་པར་བྱ། །ཞེས་སོགས་གསུངས་ཤིང་། དེ་ཁོ་ན་བཞིན་དུ་ཐུགས་ཉམས་སུ་བཞེས་པར་མཛད་དོ།
    ། གཉིས་པ་ནི། ཞེས་གསུངས། དོན་ནི། འདོད་པའི་ཡུལ་གཟུགས་སྒྲ་དྲི་རོ་རེག་སོགས་མཛེས་ཤིང་སྙན་པ།
    ཞིམ་ཞིང་མངར་བ། འཇམ་ཞིང་ལེགས་པ་སོགས་ཀྱི་ཡོན་ཏན་དང་ལྡན་པ་ལྷའི་དབང་པོའི་ལོངས་སྤྱོད་ལྟ་བུ་ཐོབ་ནའང་།
    ལན་ཚྭའི་ཆུ་འཐུང་བ་དང་འདྲ་བར་ཇི་ཙམ་སྤྱད་ཀྱང་ངོམས་པ་དང་ཆོག་པ་མེད་པར་སླར་སྲེད་པ་དང་སྡུག་བསྔལ་འཕེལ་བར་འགྱུར་བས་ན།
    སྲིད་པའི་ཕུན་ཚོགས་ལ་ཆགས་པ་ནི་འདི་དང་ཕྱི་མའི་ཉེས་དམིགས་ཤིན་ཏུ་མང་པོའི་འབྱུང་གནས་ཡིན་ནོ།
    ། དེའི་ཕྱིར་གང་ལ་ཞེན་ཆགས་སྐྱེ་བའི་དངོས་པོ་ལོངས་སྤྱོད་སྤྱི་དང་། བྱེ་བྲག་ཉེར་མཁོའི་ཡོ་བྱད་ཡིད་དུ་འོང་བ་ཆེ་ཆུང་ཅི་འདྲ་ཞིག་ཡིན་ཀྱང་དེ་རྣམས་ཡུན་དུ་མི་བསྲེལ་བར་ཞེན་ཆགས་འགོག་པའི་ཕྱིར་འཕྲལ་དང་འཕྲལ་ལ་གཏོང་ཞིང་སྤོང་བ་ནི་རྒྱལ་སྲས་རྣམས་ཀྱིས་ཆགས་ཡུལ་ལམ་དུ་འཁྱེར་ཚུལ་གྱི་ལག་ལེན་ཡིན་ནོ་ཞེས་པའོ།
    །གཞན་ཡང་རྒྱ་ཆེར་རོལ་པ་ལས། འདོད་པའི་ཡོན་ཏན་མྱ་ངན་གནོད་པ་མང་། །འཇིགས་བཅས་རྟག་ཏུ་དགྲ་བྱེད་ཉོན་མོངས་བཅས།
    །རལ་གྲིའི་སོ་འདྲ་དུག་སྡོང་ལོ་མ་མཚུངས། །ངན་སྐྱུགས་སྣོད་ལྟར་འཕགས་པའི་སྐྱེ་བོས་སྤང་།
    །ཞེས་དང་། འདོད་པའི་ཡོན་ཏན་དག་ལ་དགའ་བ་ནི། །ལན་ཚྭའི་ཆུ་འཐུང་བཞིན་དུ་ངོམས་མི་འགྱུར།
    །ཞེས་སོགས་འདོད་པའི་ཉེས་དམིགས་མང་དུ་གསུངས་ལ།
  69: ཚོམས་ལས་ཀྱང༌། ཀན་པ་ཎའི་ཆར་བབས་ཀྱང༌། །འདོད་པ་རྣམས་ཀྱིས་ངོམས་མི་འགྱུར། །འདོད་པ་མནོག་ཆུང་ཉེས་མང་བར།
    །མཁས་པ་རྣམས་ཀྱིས་ཁོང་དུ་ཆུད། །ཅེས་དང་། སྲེད་མེད་ཀྱི་བུས་ཞུས་པར་ཡང་།། གང་ལ་ཞེན་ཆགས་སྐྱེ་ཞིང་གཏོང་བའི་བློ་མི་སྐྱེ་བའི་དངོས་པོ་དེ་སྤང་དགོས་པར་གསུངས་ཤིང་།
    བཤེས་སྤྲིངས་ལས། འདོད་པ་རྣམས་ནི་ཕུང་ཁྲོལ་སྐྱེད་པ་སྟེ། །ཞེས་སོགས་དང་། སྤྱོད་འཇུག་ལས།
    འཇིག་རྟེན་འདི་དང་ཕ་རོལ་ཏུ། །འདོད་པ་རྣམས་ནི་ཕུང་ཁྲོལ་སྐྱེད། །ཅེས་སོགས་མང་དུ་གསུངས་སོ།
    །དེ་དག་གིས་འདོད་པ་ལ་ཆགས་པའི་ཉེས་པ་སྤྱིར་བསྟན་ལ། བྱེ་བྲག་རྙེད་བཀུར། ཆང་དང་བུད་མེད།
    ནོར་དང་ཡོ་བྱད་སོགས་ལ་ཆགས་པ་རེ་རེ་ལའང་ཉེས་དམིགས་མང་དུ་གསུངས་ཀྱང་འདིར་མ་སྤྲོས་ལ།
    ཆགས་ཞེན་ཅུང་ཟད་རེ་བསྐྱུངས་ནས་འདོད་ཆུང་ཆོག་ཤེས་བསྟེན་པའང་མཆོག་ཏུ་བསྔགས་ཏེ། བཤེས་སྤྲིངས་ལས།
    ནོར་རྣམས་ཀུན་གྱི་ནང་ན་ཆོག་ཤེས་པ། །རབ་མཆོག་ལགས་པར་ལྷ་མིའི་སྟོན་པས་གསུངས། །ཞེས་དང༌།
    སྤྱོད་འཇུག་ལས་ཀྱང་༑ ཆོག་ཤེས་བདེ་སྤྱོད་གང་ཡིན་པ། །དབང་པོས་ཀྱང་ནི་དེ་རྙེད་དཀའ། །ཞེས་དང༌།
    གང་ཞིག་ཡིད་འོང་མི་འཛིན་པ། །དེ་ནི་དངོས་པོ་བཟང་པོ་ཡིན། །ཞེས་ཞེན་ཆགས་སྐྱེ་བའི་དངོས་པོ་འཕྲལ་དུ་སྤོང་བ་བསྔགས་སོ།
    ། གཞན་ཡང་ཇོ་བོས། གང་ལའང་ཆགས་པ་སྤང་བྱ་ཞིང་། །ཆགས་པ་མེད་པར་གནས་པར་བྱ། །ཆགས་པས་བདེ་འགྲོ་མི་འཐོབ་ཅིང་།
    །ཐར་པའི་སྲོག་ཀྱང་གཅོད་པར་བྱེད། །ཅེས་དང་། གྲོགས་དག་འདོད་པ་རྣམས་ལ་ཚྭ་ཆུ་འཐུང་བཞིན་ངོམས་པ་མེད་པ་ཆོག་ཤེས་མཛོད།
    །
  70: ཅེས་དང་། གྲུབ་རྟགས་ཀྱི་མཆོག་འདོད་པ་ཇེ་ཆུང་ལ་སོང་བ་ཡིན། ཞེས་གསུངས། ཕུ་ཆུང་བས་ཀྱང་།
    འདོད་པ་བསྟེན་པའི་བདེ་བ་བས་འདོད་པ་སྤངས་པའི་བདེ་བ་བདེ་ཚབས་ཆེ་ཞེས་དང༌། པུ་ཏོ་བས།
    དེ་ལྟར་འདོད་པ་ལ་ངོམས་པ་མེད་པར་སྤྱོད་པའི་དབང་གིས་འཁོར་བ་དང་ངན་སོང་གི་སྡུག་བསྔལ་འདི་མ་མྱངས་བྱ་བ་མེད་དེ་ཞེས་སོགས་དང་།
    ཁ་རག་པས། འཁོར་བ་ལས་འཕག་ཏུ་མི་སྟེར་བ་འདོད་ཆགས་ཡིན་པས་འདོད་ཆགས་ལ་སྐྱོན་དུ་མི་ལྟ་ན་གོལ།
    ཞེས་དང༌། རྣམ་འབར་བས། ཆགས་ཞེན་བཙན་ཐབས་སུ་མ་བཅད་ན་འདོད་ཡོན་གྱི་འཁྲི་བ་མ་ཆོད་པས་བདོག་པའི་དངོས་པོ་མཆིལ་མའི་ཐལ་བ་བཞིན་དུ་སྤང་།
    ཞེས་དང་། སྨྱུག་རུམ་པས། འདོད་པའི་ཡོན་ཏན་ལ་མེ་མ་མུར་གྱི་འདུ་ཤེས་བསྐྱེད་པར་བྱའོ།
    །ཞེས་དང་། ཤ་བོ་པས། འདོད་པ་ལ་བློ་མ་ལོག་ན་ཚེ་འདི་ཕྱི་གཉིས་ཀྱི་བདེ་བ་བཙལ་ཐབས་མེད།
    འདོད་པ་ལ་བློ་ལོག་ན་བདེ་བ་བཙལ་མི་དགོས་ཞེས་དང་། འདོད་པའི་བློ་སྣ་མང་པོ་འདི་བཟློག་ཏུ་བཏུབ་ཙ་ན་སྐྱིད་ཀྱི་མགོ་ཚུགས་པ་ཡིན་ཞེས་གསུངས་སོ།
    །གཞན་ཡང་རྒྱལ་སྲས་པ་ཉིད་ཀྱིས། ནོར་རྫས་ཉེ་འབྲེལ་འཁོར་ཡོག་ལ་སོགས་ལ། །ཆགས་ན་གླང་ཆེན་འདམ་དུ་བྱིང་བ་བཞིན།
    །ཞེས་དང་། གང་བྱུང་ཙམ་གྱིས་ཆོག་ཤེས་བློ་ཡོད་ན། །ལུས་དལ་སེམས་བདེ་ཐོས་བསམ་སྒོམ་པ་འཕེལ།
    །གསག་དང་བསྲུང་དང་བརླག་པའི་སྡུག་བསྔལ་མེད། །ཆོག་ཤེས་ལྡན་དེ་དབུལ་ཡང་འབྱོར་ལྡན་ཡིན།
    །ཞེས་སོགས་གསུངས་ཤིང་། དེ་བཞིན་དུ་ཉིད་ནས་ཀྱང་འདོད་ཆུང་ཆོག་ཤེས་བསྟེན་པར་མཛད་དོ།
    །
  71: ༽ དོན་དམ་བྱང་ཆུབ་ཀྱི་སེམས་བསྒོམ་ཚུལ་བཤད་པ། ༼མཉམ་བཞག་ཏུ་སྤྲོས་བྲལ་འཛིན་མེད་བསྒོམ་པ།
    གཉིས་པ་དོན་དམ་བྱང་སེམས་བསྒོམ་པ་ལ་གཉིས། མཉམ་གཞག་ཏུ་སྤྲོས་བྲལ་འཛིན་མེད་བསྒོམ་པ།
    རྗེས་ཐོབ་ཏུ་ཆགས་སྡང་གི་ཡུལ་ལ་བདེན་ཞེན་སྤང་བའོ། །དང་པོ་ནི། ཞེས་གསུངས། དོན་ནི། སྣོད་བཅུད་ཕྱི་ནང་གི་ཆོས་ཇི་ལྟར་སྣང་བ་འདི་དག་ཐམས་ཅད་རང་གི་སེམས་ཀྱིས་བཏགས་པ་ཙམ་ལས་རང་ངོས་ནས་གྲུབ་པས་སྟོང་ཞིང་།
    འདོགས་བྱེད་ཀྱི་སེམས་ཉིད་ཀྱང་གདོད་ནས་ཡོད་མེད་རྟག་ཆད་སོགས་སྤྲོས་པའི་མཐའ་ཐམས་ཅད་དང་བྲལ་བ་ཡིན་ལ༑
    དེ་ལྟར་ཡུལ་དང་ཡུལ་ཅན་གྱིས་བསྡུས་པའི་ཆོས་ཐམས་ཅད་ཀྱི་གནས་ལུགས་དེ་ཁོ་ན་ཉིད་མཐར་ཐུག་པ་དེ་ཤེས་ནས།
    ཕྱི་གཟུང་བའི་ཡུལ་དང་ནང་འཛིན་པའི་སེམས་ལ་བདེན་པར་གྲུབ་བོ་སྙམ་དུ་འཛིན་པའི་སྤྲོས་པའི་མཚན་མ་རྣམས་གང་ཡང་ཡིད་ལ་མི་བྱེད་པར་སྤྲོས་བྲལ་སྟོང་པ་ཉིད་དུ་བསྒོམ་པ་ནི་རྒྱལ་སྲས་རྣམས་ཀྱིས་མཉམ་གཞག་ནམ་མཁའ་ལྟ་བུའི་སྟོང་ཉིད་སྒོམ་ཚུལ་གྱི་ལག་ལེན་ཡིན་ནོ་ཞེས་པའོ།
    ། གཞན་ཡང་ཤེར་ཕྱིན་ལས། ཆོས་ཀུན་སྐྱེ་མེད་སྟོང་པའི་ཚུལ་དུ་རབ་ཤེས་པ། །འདི་ནི་ཤེས་རབ་ཕ་རོལ་ཕྱིན་མཆོག་སྤྱོད་པ་ཡིན།
    །ཞེས་དང་། ཤེས་རབ་ཀྱི་ཕ་རོལ་ཏུ་ཕྱིན་པ་བསྒོམ་པ་ནི་ཆོས་གང་ཡང་མི་སྒོམ་པ་ལགས་སོ་ཞེས་དང༌།
    ཤེས་རབ་ཀྱི་ཕ་རོལ་ཏུ་ཕྱིན་པ་བསྒོམ་པ་འདི་ནི་ནམ་མཁའ་སྒོམ་པའོ། །ཞེས་གསུངས་པ་ལྟར། ཕྱི་ཡུལ་གྱིས་བསྡུས་པའི་ཆོས་ཐམས་ཅད་སེམས་ཀྱིས་བཏགས་པ་ཙམ་ལས་མ་གྲུབ་ཅིང་།
  72: འདོགས་བྱེད་ཀྱི་སེམས་ཉིད་ཀྱང་སྐྱེ་འགག་གནས་གསུམ་དང་བྲལ་བས་ན། གཟུང་འཛིན་དུ་སྣང་བའི་ཆོས་ཐམས་ཅད་སྤྲོས་བྲལ་སྟོང་ཉིད་དུ་གནས་ལ།
    རྣལ་འབྱོར་པས་ལམ་ཉམས་སུ་ལེན་པའི་ཚེའང་དེ་ལྟ་བུའི་གནས་ལུགས་གཏན་ལ་ཕབ་ནས། གཟུང་བའི་ཡུལ་ཅིའི་ངོ་བོར་མ་གྲུབ་པ་ལ།
    འཛིན་བྱེད་ཀྱི་བློས་ཀྱང་དངོས་པོ་དང་དངོས་མེད་ལྟ་བུར་ཅིར་ཡང་མི་འཛིན། ཅིར་ཡང་མི་རྟོག
    ཅིར་ཡང་ཡིད་ལ་མི་བྱེད་པའི་ངང་ལ་མ་ཡེངས་པར་འཇོག་པ་ནི་མཉམ་གཞག་ནམ་མཁའ་ལྟ་བུའི་སྟོང་ཉིད་སྒོམ་ཚུལ་ལོ།
    ། དེ་ལྟར། བྱང་ཆུབ་སེམས་འགྲེལ་ལས་ཀྱང་། དམིགས་པ་དང་ནི་བྲལ་བའི་སེམས། །ནམ་མཁའི་མཚན་ཉིད་ལ་གནས་ཏེ།
    །ནམ་མཁའ་སྒོམ་པར་བྱེད་པ་འདི། །སྟོང་པ་ཉིད་ནི་བསྒོམ་པར་བཞེད། །ཅེས་དང༌། སྤྱོད་འཇུག་ཏུ།
    གང་ཚེ་དངོས་དང་དངོས་མེད་དག། བློ་ཡི་མདུན་ན་མི་གནས་པ། །དེ་ཚེ་རྣམ་པ་གཞན་མེད་པས། །དམིགས་པ་མེད་པར་རབ་ཏུ་ཞི།།
    ཞེས་དང་། ཐམས་ཅད་ནམ་མཁར་འདྲ་བར་ནི། །བདག་འདྲས་ཡོངས་སུ་གཟུང་བར་གྱིས། །ཞེས་གསུངས།
    གཞན་ཡང་ཇོ་བོས། ཆོས་ཉིད་སྤྲོས་དང་བྲལ་བ་ལ། །ཤེས་པའང་སྤྲོས་དང་བྲལ་བར་གཞག །ཅེས་དང་།
    རྟོག་མེད་ཚུལ་གྱིས་རྟོགས་པ་ལ། །དོན་དམ་རྟོགས་ཞེས་ཐ་སྙད་བདགས། །ཞེས་དང་། འབྲོམ་གྱིས་ཀྱང་།
    དུས་གསུམ་གྱིས་སྟོང་པའི་གནས་ལུགས་ལ། །ཕར་བལྟར་མེད་ཡུལ་གྱིས་བསླུས་པར་གྱུར། །ཚུར་བལྟར་མེད་རང་གིས་བསླུས་པར་གྱུར།
    །དེ་གཉིས་མེད་ཤེས་པ་བལྟར་མེད་པ། །ཞེས་དང་། པུ་ཏོ་བས།
  73: མཉམ་གཞག་ལ་ཆོས་ཐམས་ཅད་སྟོང་པ་བདག་མེད་ནམ་མཁའི་དཀྱིལ་ལྟར་ཅིར་ཡང་མི་རྟོག་པའི་ཚུལ་གྱིས་བསྒོམ་ཞིང་ཞེས་དང་།
    ཁ་རག་པས། གནས་ལུགས་ཅིར་ཡང་མ་གྲུབ་པས། །མཐའ་བཞི་ངང་གིས་བྲལ་བ་ལ། །ཤེས་པ་ཅིར་ཡང་མི་རྟོག་པས།
    །འཛིན་རྟོག་བྲལ་བར་གྱིས་ཤིག་ཨང་། །ཞེས་དང་། ཤ་ར་བས། དངོས་པོ་ཐམས་ཅད་ནམ་མཁའ་དང་འདྲ་བར་ཅིའི་ངོ་བོར་ཡང་མ་གྲུབ་པར་སྤྲོས་པ་མཐའ་དག་དང་བྲལ་བར་ངེས་པར་བྱས་ལ།
    དེའི་ངང་ལ་ཅི་ལའང་མི་རྟོག ཅིར་ཡང་མི་འཛིན། དྲན་པ་དང་ཡིད་བྱེད་ཐམས་ཅད་སྤངས་ཏེ་སྟོང་ཉིད་ཀྱི་ངང་ལ་རྩེ་གཅིག་ཏུ་གནས་པར་བྱའོ།
    །ཞེས་དང་། གླང་རི་ཐང་པས། དེ་དག་ཀུན་ཀྱང་ཆོས་བརྒྱད་ཀྱི། །རྟོག་པའི་དྲི་མས་མ་སྦགས་པར།
    །ཞེས་ཆོས་རྣམས་མཐའ་བརྒྱད་གང་རུང་དུ་གྲུབ་པར་འཛིན་པའི་རྟོག་པའི་དྲི་མས་མ་སྦགས་པར་སྤྲོས་བྲལ་དུ་བསྒོམ་པར་གསུངས་པ་དང༌།
    འཆད་ཀ་བས། ཆོས་རྣམས་རྨི་ལམ་ལྟ་བུར་བསམ། །མ་སྐྱེས་རིག་པའི་གཤིས་ལ་དཔྱད། །གཉེན་པོ་ཉིད་ཀྱང་རང་སར་གྲོལ།
    །ལམ་གྱི་ངོ་བོ་ཀུན་གཞིའི་ངང་ལ་བཞག །ཅེས་ཕྱིའི་ཡུལ། ནང་གི་སེམས། གཉེན་པོའི་བློ་དང་བཅས་སྟོང་ཉིད་དུ་གཏན་ལ་ཕབ་ནས་དེའི་ངང་ལ་མཉམ་པར་འཇོག་པའི་སྒོ་ནས་དོན་དམ་བྱང་སེམས་སྒོམ་ཚུལ་གསུངས་སོ༑
    ༑གཞན་ཡང་རྒྱལ་སྲས་པ་ཉིད་ཀྱིས། ཤེས་བྱའི་གནས་ལུགས་བློ་ལས་འདས་པའི་ཕྱིར། །ཡིན་མིན་ལ་སོགས་ཡིད་བྱེད་རྣམ་སྤངས་ནས།
    །སྤྲོས་མེད་ངང་ལ་རྩེ་གཅིག་གནས་པ་ནི། །དོན་དམ་བྱང་ཆུབ་སེམས་ཀྱི་མཉམ་གཞག་ཡིན། །
  74: ཞེས་དང་། སྤྲོས་མེད་ངང་ལ་ཡེངས་མེད་མཉམ་པ་གཞག་བྱ། །ཞེས་སོགས་གསུངས་ཤིང་དེ་བཞིན་དུ་ཐུགས་དམ་མཛད་དོ།
    ། ༼རྗེས་ཐོབ་ཏུ་ཆགས་སྡང་གི་ཡུལ་ལ་བདེན་ཞེན་སྤོང་བ། གཉིས་པ་ལ་གཉིས། ཆགས་ཡུལ་ལ་བདེན་ཞེན་སྤང་བ།
    སྡང་ཡུལ་ལ་བདེན་ཞེན་སྤང་བའོ།། དང་པོ་ནི། ཞེས་གསུངས། དོན་ནི། ཡིད་དུ་འོང་བའི་ཡུལ་རང་གི་གཉེན་གྲོགས་སོགས་དང་།
    གཟུགས་མཛེས་སྒྲ་སྙན་སོགས་དང་། བདེ་སྐྱིད་དང་བདེ་སྐྱིད་ཅན་སོགས་དང་ཕྲད་པ་ན་དབྱར་གྱི་དུས་ཀྱི་འཇའ་ཚོན་མཛེས་ཤིང་བཀྲ་བར་སྣང་ཡང་།
    སྣང་བ་ལྟར་མ་གྲུབ་པ་ཇི་ལྟ་བ་བཞིན་དུ། ཡིད་དུ་འོང་ཞིང་མཛེས་པར་སྣང་བ་གང་ལ་ཡང་བདེན་པར་མི་འཛིན་པར་བདེན་མེད་དུ་ལྟ་ཞིང་།
    འདི་ནི་གཉེན་དང་གྲོགས་པོ། མཛེས་ཤིང་སྡུག་པའོ་སྙམ་དུ་རང་ངོས་ནས་བདེན་གྲུབ་ཏུ་འཛིན་པའི་བདེན་ཞེན་དང་ཆགས་པ་སྤོང་བ་ནི་རྒྱལ་སྲས་རྣམས་ཀྱིས་ཆགས་ཡུལ་ལ་བདེན་ཞེན་འགོག་ཚུལ་གྱི་ལག་ལེན་ཡིན་ནོ་ཞེས་པའོ།
    ། གཉིས་པ་ནི། ཞེས་གསུངས། དོན་ནི། ཡིད་དུ་མི་འོང་བའི་དགྲ་འདྲེ་སོགས་དང་། གཟུགས་མི་སྡུག་པ་སྒྲ་མི་སྙན་པ་སོགས་དང་།
    སྡུག་བསྔལ་དང་སྡུག་བསྔལ་ཅན་སོགས་མི་འདོད་པའི་ཡུལ་སྣ་ཚོགས་བློ་ལ་སྣང་བ་ན་རྨི་ལམ་དུ་བུ་ཤི་བར་རྨིས་ནས་སྡུག་བསྔལ་མྱོང་བར་སྣང་བ་ལྟར།
    སྡུག་བསྔལ་སོགས་འཁྲུལ་སྣང་ལ་བདེན་པར་བཟུང་བས་ཨ་ཐང་ཆད་པའམ། ངལ་ཞིང་དུབ་པས་སྡུག་བསྔལ་བར་འགྱུར་བ་དེའི་ཕྱིར་མི་མཐུན་པའི་རྐྱེན་ཡིད་དུ་མི་འོང་བ་དང་ཕྲད་པའི་ཚེ་དེ་རྣམས་ལ་འདི་ནི་དགྲའོ།
    །
  75: མི་སྡུག་པའོ་སྙམ་དུ་བདེན་པར་མི་ཞེན་པར། འཁྲུལ་པར་སྣང་བ་ཙམ་ལས་རང་ངོས་ནས་བདེན་པར་གྲུབ་པ་མེད་དོ་སྙམ་དུ་བལྟ་བ་ནི་རྒྱལ་སྲས་རྣམས་ཀྱིས་སྡང་ཡུལ་ལ་བདེན་ཞེན་འགོག་ཚུལ་གྱི་ལག་ལེན་ཡིན་ནོ་ཞེས་པའོ།
    ། དེ་ལྟར་ཚིགས་བཅད་སྔ་ཕྱི་གཉིས་ཀྱིས་རྗེས་ཐོབ་ཀྱི་སྐབས་སུ་ཆགས་སྡང་སྐྱེ་བའི་ཡུལ་ལ་བདེན་ཞེན་བཀག་ནས་ནམ་མཁའི་འཇའ་ཚོན་དང་རྨི་ལམ་སྒྱུ་མ་ལྟ་བུར་སྒོམ་ཚུལ་བསྟན་ལ།
    དོན་དེ་དག་སླར་བཤད་ན། ཏིང་འཛིན་རྒྱལ་པོ་ལས། སྒྱུ་མ་བྱེད་པ་དག་གིས་གཟུགས་སྤྲུལ་ཏེ།
    །རྟ་དང་གླང་པོ་ཤིང་རྟ་སྣ་ཚོགས་བྱས། །དེ་ལ་ཇི་ལྟར་སྣང་བ་གང་ཡང་མེད། །ཆོས་རྣམས་ཐམས་ཅད་དེ་བཞིན་ཤེས་པར་གྱིས།
    །ཇི་ལྟར་བུ་མོ་གཞོན་ནུའི་རྨི་ལམ་ན། །བུ་ཕོ་བྱུང་ཞིང་ཤི་བ་དེས་མཐོང་ནས། །བྱུང་ནས་དགའ་ཞིང་ཤི་ན་མི་དགའ་ལྟར།
    །ཆོས་རྣམས་ཐམས་ཅད་དེ་བཞིན་ཤེས་པར་གྱིས། །ཞེས་གཟུགས་སོགས་ཆོས་བདེན་པར་མེད་ཀྱང་སོ་སོར་སྣང་བ་ནི་སྒྱུ་མའི་རྟ་གླང་དང་རྨི་ལམ་གྱི་སྣང་བ་དང་འདྲ་བར་གསུངས་ལ།
    སྤྱོད་འཇུག་ལས་ཀྱང༌། རྨོངས་པས་བདེན་པར་གང་བྱས་འདི། །སྒྱུ་མ་ལས་ནི་ཁྱད་ཅི་ཡོད། །ཅེས་སོགས་དང་།
    དཔེར་ན་རྨི་ལམ་བུ་ཤི་ལ། །དེ་མེད་སྙམ་པའི་རྣམ་རྟོག་ནི། །དེ་ཡོད་རྣམ་པར་རྟོག་པ་ཡི།
    །གེགས་ཡིན་དེ་ཡང་བརྫུན་པ་ཡིན། །ཞེས་སོགས་གསུངས། དེའང་མཉམ་གཞག་གི་སྐབས་སུ་སྟོང་ཉིད་སྒོམ་པ་ཤུགས་དྲག་ན་རྗེས་ཐོབ་ཀྱི་དུས་སུ་སྣང་བ་ཐམས་ཅད་སྒྱུ་མ་དང་རྨི་ལམ་ལྟ་བུར་འཆར་བ་ངང་གིས་འོང་ལ།
  76: མཉམ་གཞག་གི་རྟོགས་པ་དམན་ན་རྗེས་ཐོབ་སྐབས་ཆེད་དུ་དྲན་འཛིན་བསྟེན་ནས་གང་སྣང་ཐམས་ཅད་སྒྱུ་མ་སོགས་ལྟར་བདེན་པར་མེད་དོ་སྙམ་དུ་བསྒོམ་དགོས་སོ།
    །དེར་མ་ཟད་མཉམ་གཞག་ཏུ་སྟོང་ཉིད་བསྒོམས་པས་རྗེས་ཐོབ་སྐབས་སེམས་ཅན་ལ་སྙིང་རྗེ་དང་ལས་འབྲས་ལ་ཡིད་ཆེས་རྙེད་ནས་བསོད་ནམས་ཀྱི་ཚོགས་ལ་ངང་གིས་འཇུག་པ་འོང་ངོ༌།
    །གཞན་ཡང་ཇོ་བོས། གང་དུ་ཆགས་སྡང་ཡུལ་བྱུང་ཚེ༑ ༑སྒྱུ་མ་སྤྲུལ་པ་བཞིན་དུ་བལྟ། །ཞེས་གསུངས་ལ།
    པུ་ཏོ་བས་ཀྱང་། རྗེས་ཐོབ་ལ་རང་སེམས་འཁྲུལ་པའི་རྣམ་རྟོག་ལ་ཇི་ལྟར་སྣང་བའི་ཆོས་ཐམས་ཅད་རྨི་ལམ་སྒྱུ་མ་ལྟ་བུ་ལ་ཞེན་འཛིན་མེད་པ་སྒྱུ་མ་མཁན་པོ་ལྟར་སྤྱད་པར་བྱ་ཞེས་དང༌།
    ཤ་ར་བས། མཉམ་གཞག་ལས་ལངས་པ་ན་ཤེས་རབ་དང་སྙིང་རྗེ་ཆེན་པོས་ཟིན་པའི་སྦྱིན་པ་ལ་སོགས་པའི་དགེ་བ་མཐའ་དག་སྒྲུབ་པས་གཙོ་ཆེར་བསོད་ནམས་ཀྱི་ཚོགས་ལ་སློབ་པ་ཡིན་ནོ།
    །ཞེས་དང་། ཁ་རག་པས། ཆོས་ཀུན་རྨི་ལམ་སྒྱུ་མ་འདྲ། །བདེན་པའི་དངོས་པོ་ཅི་ཡང་མེད། །མེད་བཞིན་སྣང་བའི་དངོས་པོ་ལ༑
    ༑མངོན་པར་ཞེན་པ་མ་ཆེ་ཨང་། །གནས་ལུགས་དོན་ལ་མ་གྲུབ་ཀྱང༌། །རྨི་ལམ་དུས་ཀྱི་རྒྱུ་འབྲས་ལྟར།
    །འཁྲུལ་པའི་ལས་འབྲས་མི་བསླུ་བས། །སྡིག་སྤོངས་དགེ་ལ་འབོད་ཅིག་ཨང་། །ཞེས་གསུངས། གླང་རི་ཐང་པས།
    ཆོས་ཀུན་སྒྱུ་མར་ཤེས་པ་ཡིས། །ཞེན་པའི་འཆིང་ལས་གྲོལ་བར་བྱ༑ ༑ཞེས་དང་། རིན་ཆེན་སྒང་པས།
    དངོས་འཛིན་གྱི་འཆིང་བས་བཅིངས་པ་ལ། །ཚོགས་གཉིས་ཀྱི་ས་ཆོད་མི་འབྱུང་བས། །
  77: སྣང་ལ་ཞེན་པ་མེད་པའི་ཆོས། །སྒྱུ་མ་ལྟ་བུ་འདི་གལ་རེ་ཆེ༑ ༑ཞེས་དང་། འཆད་ཀ་བས། ཐུན་མཚམས་སྒྱུ་མའི་སྐྱེས་བུར་བྱ།
    །ཞེས་རྗེས་ཐོབ་ཏུ་སྤྱོད་ལམ་ཅི་བྱེད་ཀྱང་མཉམ་གཞག་གི་ཉམས་དང་མ་བྲལ་བར་སྒྱུ་མའི་སྐྱེས་བུ་ལྟར་བདེན་མེད་དུ་ཤེས་དགོས་པར་གསུངས་ཏེ་འདི་དག་གིས་རྗེས་ཐོབ་སྒྱུ་མ་ལྟ་བུའི་སྒོམ་ཚུལ་བསྟན་ཏོ།
    །གཞན་ཡང་རྒྱལ་སྲས་པ་ཉིད་ཀྱིས། རྗེས་ལ་སྣང་བ་ཐམས་ཅད་སྒྱུ་མ་བཞིན། །སྣང་ཡང་བདེན་པར་མེད་པར་ཤེས་བྱས་ནས།
    །ཞེན་མེད་ངང་ལས་གཞན་དོན་བྱེད་པ་ནི། །དོན་དམ་བྱང་སེམས་རྗེས་ཐོབ་ཉམས་ལེན་ཡིན། །ཞེས་དང་།
    རྗེས་ལ་ཀུན་རྫོབ་ཇི་ལྟར་སྣང་བ་འདི། །སྣང་ཡང་བདེན་མེད་ཤེས་པའི་ངང་ཉིད་ནས། །སྒོ་གསུམ་དགེ་བ་བཅུ་ལ་རབ་འབད་དེ།
    །ཞེས་སོགས་གསུངས་ཤིང་། དེ་བཞིན་དུ་ཐུགས་དམ་དུ་མཛད་དོ། ། ༽ དེ་དག་གི་བསླབ་བྱ་ལ་སློབ་ཚུལ་བཤད་པ།
    ༼ཕ་རོལ་ཏུ་ཕྱིན་པ་དྲུག་ལ་བསླབ་པ། གསུམ་པ་དེ་དག་གི་བསླབ་བྱར་བསླབ་པ་ལ་ལྔ། ཕ་རོལ་ཏུ་ཕྱིན་པ་དྲུག་ལ་བསླབ་པ།
    མདོ་ནས་གསུངས་པའི་ཆོས་བཞི་ལ་བསླབ་པ། ཉོན་མོངས་པ་སྤོང་ཚུལ་ལ་བསླབ་པ། དྲན་ཤེས་དང་ལྡན་པས་གཞན་དོན་སྒྲུབ་པ་ལ་བསླབ་པ།
    དགེ་བ་རྫོགས་བྱང་དུ་བསྔོ་བ་ལ་བསླབ་པའོ། །དང་པོ་ལ་དྲུག་ལས། དང་པོ་སྦྱིན་པ་ལ་བསླབ་པ་ནི།
    ཞེས་གསུངས། དོན་ནི། བྱང་ཆུབ་ཆེན་པོ་རྫོགས་པའི་སངས་རྒྱས་ཀྱི་གོ་འཕང་འཐོབ་པར་འདོད་པས།
    སྟོན་པའི་སྐྱེས་རབས་ལས་གསུངས་པ་ལྟར།
  78: ལུས་རིལ་པོའམ་མགོ་དང་ཡན་ལག་སོགས་ཀྱང་གཞན་དོན་དུ་གྲངས་མེད་པ་བཏང་དགོས་ན། ཕྱི་རོལ་གྱི་ནོར་ལོངས་སྤྱོད་བུ་དང་ཆུང་མ་སོགས་ཀྱི་དངོས་པོ་རྣམས་གཞན་ལ་གཏོང་དགོས་པ་སྨོས་ཅི་དགོས།
    དེའི་ཕྱིར་སྦྱིན་པའི་ཉམས་ལེན་ལ་སློབ་དགོས་ལ། དེའང་ཚེ་འདིར་ཟས་ནོར་སོགས་ལན་འོང་དུ་རེ་བ་དང་།
    ཕྱི་མར་རྣམ་སྨིན་ལོངས་སྤྱོད་ཆེན་པོ་འབྱུང་བ་དོན་དུ་གཉེར་བ་སོགས་རང་དོན་ལ་མི་རེ་བའི་སྒོ་ནས་སྦྱིན་པ་རྣམ་པ་གསུམ་པོ་དགེ་རྩ་འབྲས་བུ་དང་བཅས་པ་གཏོང་སེམས་ཁྱད་པར་ཅན་གྱིས་ཟིན་པས་གཞན་ལ་གཏོང་བ་ནི་རྒྱལ་སྲས་རྣམས་ཀྱིས་སྦྱིན་པའི་ཕར་ཕྱིན་ལ་སློབ་ཚུལ་གྱི་ལག་ལེན་ཡིན་ནོ་ཞེས་པའོ།
    །གཞན་ཡང་འཇུག་པ་ལས། གཏོང་བ་སྦྱིན་པའི་ཕ་རོལ་ཕྱིན། །ཞེས་དང༑ སྤྱོད་འཇུག་ལས། བདོག་པ་ཐམས་ཅད་འབྲས་བཅས་ཏེ།
    །སྐྱེ་བོ་ཀུན་ལ་གཏོང་སེམས་ཀྱིས༑ ༑སྦྱིན་པའི་ཕ་རོལ་ཕྱིན་གསུངས་ཏེ། །ཞེས་པ་ལྟར། གཏོང་བའི་སེམས་པ་དགེ་བ་དང་།
    དེས་ཀུན་ནས་བསླང་བའི་ལུས་ངག་གི་ལས་ནི་སྦྱིན་པའི་ངོ་བོ་ཡིན་ལ། དེའང་ཕྱི་ནང་གི་དངོས་པོ་ཚུལ་བཞིན་དུ་གཏོང་བ་ཟང་ཟིང་གི་སྦྱིན་པ།
    མི་དང་མི་མ་ཡིན་དང་འབྱུང་བའི་འཇིགས་པ་ལས་སེམས་ཅན་རྣམས་སྐྱོབ་པ་མི་འཇིགས་པའི་སྦྱིན་པ།
    དམ་པའི་ཆོས་ཕྱིན་ཅི་མ་ལོག་པར་སྟོན་པ་དང་འཇིག་རྟེན་པའི་ལས་ཀྱི་མཐའ་ཁ་ན་མ་ཐོ་བ་མེད་པ་སློབ་ཅིང་སྟོན་པ་ཆོས་ཀྱི་སྦྱིན་པའོ༑
    ༑ གཏོང་སེམས་སྐྱེད་ཚུལ་ནི། སྤྱོད་འཇུག་ལས། ལུས་དང་དེ་བཞིན་ལོངས་སྤྱོད་དང༌། །ཞེས་སོགས་ལྟར་རོ།
    །
  79: སྤྱོད་པའི་རྟེན་བྱང་ཆུབ་ཀྱི་སེམས་སྒོམ་པ་དང་བྱང་ཆུབ་ཏུ་སྨོན་ལམ་འདེབས་པ་ནི་གཏོང་བ་ཐམས་ཅད་ཀྱི་རྩ་བ་དང་མཆོག་ཡིན་པར་གསུངས་ལ།
    འདི་ཕར་ཕྱིན་གཞན་ལའང་འདྲའོ། །ཡོངས་སུ་བཟུང་བའི་སྐྱོན་དང་བཏང་བའི་ཡོན་ཏན་ནི། ཕར་ཕྱིན་བསྡུས་པ་ལས།
    བཏང་བས་ཉོན་མོངས་ཡོངས་སུ་འཛིན་མི་འགྱུར། །འཇུངས་པས་འཕགས་པའི་ལམ་མིན་ཉོན་མོངས་སྐྱེད།
    །གང་ཞིག་སྦྱིན་པ་དེ་ནི་ལམ་གྱི་མཆོག །དེ་ལས་གཞན་གྱུར་འཕགས་པས་ལམ་ངན་གསུངས། །ཞེས་སོགས་གསུངས་ཤིང་།
    གཞན་ཡང་མང་ངོ༌། །ལན་དང་རྣམ་སྨིན་མི་རེ་ཞེས་པ་ནི། མདོ་རྒྱན་ལས། རེ་བ་མེད་པའི་སྦྱིན་པ་དང་།
    །ཞེས་པའི་དོན་ཏེ་སྦྱིན་པ་ཁྱད་པར་ཅན་སྒྲུབ་ཚུལ་ལོ། ། གཞན་ཡང་ཇོ་བོས། ལོངས་སྤྱོད་གཡོ་བ་འདི་ལ་སྙིང་པོ་མེད་པས་སྦྱིན་པ་ཡོན་གྱིས་བརྒྱན་པ་ཐོང་།
    །ཞེས་དང་། སྦྱིན་པའི་མཆོག་མ་ཆགས་པ་ཡིན་གསུངས། དགོན་པ་བས་ཀྱང་། སྦྱིན་པའི་རྩ་བ་འཛིན་ཆགས་མེད་པ་ལ་ཐུག
    །ཅེས་དང་། པུ་ཏོ་བས། ཁབ་སྐུད་སོགས་ཕྲ་མོ་ནས་གཏོང་བ་ལ་བསླབས་པས་གོམས་ནས་གཞུག་དངོས་པོ་ཅི་ལའང་མ་ཆགས་པར་གཏོང་ནུས་པ་ཡོང་སྟེ་ཞེས་དང༌།
    རྣ་བ་བཅད་ནས་འཕོང་གི་ལྷན་པ་བྱེད་ཟེར་བ་ལྟར་འོ་སྐོལ་ཡང་ཚུལ་ཁྲིམས་ཀྱི་བརླ་ཤ་བཅད་ནས་སྦྱིན་པ་མ་གཏོང་ཞེས་སོགས་དང་།
    ཤ་ར་བས། ངས་ནི་ཁྱོད་ལ་གཏོང་བའི་ཕན་ཡོན་མི་བརྗོད་ཀྱི། འཛིན་པའི་ཉེས་དམིགས་བརྗོད་ཅེས་གསུངས་ཏེ་དོན་སྔ་མ་ལྟར་དང་།
    རང་གི་དགེ་བ་མི་ཉམས་ཤིང་ཚེགས་མེད་དུ་རྙེད་ན་རབ་བྱུང་གིས་ཀྱང་ཟང་ཟིང་གཏོང་དགོས་པར་གསུངས་སོ།
    །
  80: གཞན་ཡང་རྒྱལ་སྲས་པ་ཉིད་ཀྱིས། ཚེ་འདིར་ལན་དང་ཕྱི་མར་རྣམ་སྨིན་ལ། །རེ་བ་མེད་པའི་སྦྱིན་པ་ཐུབ་པས་བསྔགས།
    །ཞེས་དང་། སློང་བ་མཐོང་ཚེ་དགའ་བས་བསྐྱེད་པའི་བཞིན། །འཛུམ་མདངས་གསལ་བས་ཅི་འདོད་ལོངས་སྤྱོད་དང༑
    ༑རང་གི་ལུས་དང་སྲོག་དང་ཤ་ཁྲག་ཀྱང་། །རེ་བ་མེད་པའི་སེམས་ཀྱིས་གཏོང་བར་ཤོག །ཅེས་སོགས་སྦྱིན་པ་གསུམ་ལ་སློབ་པར་སྨོན་ལམ་མཛད་ཅིང་།
    དེ་བཞིན་དུ་ཕྱག་ལེན་ལ་བཏབ་བོ། ། གཉིས་པ་ཚུལ་ཁྲིམས་ལ་བསླབ་པ་ནི། ཞེས་གསུངས། དོན་ནི།
    ཁས་བླངས་པའི་ཚུལ་ཁྲིམས་རྣམ་པར་དག་པ་བསྲུང་བ་མེད་པར་ནི་རང་དོན་དུ་མཐོ་རིས་ཙམ་ཡང་མི་འགྲུབ་པར་ངན་འགྲོར་འགྲོ་བ་ཡིན་ན།
    གཞན་དོན་དུ་རྫོགས་བྱང་སྒྲུབ་པར་འདོད་པ་གད་མོའི་གནས་ཡིན་ལ། དེའི་ཕྱིར་སྲིད་པའི་འདུན་པའམ་སྲིད་པ་ལ་ཆགས་ནས་ལྷ་མི་སོགས་མངོན་མཐོའི་རྟེན་དོན་དུ་གཉེར་བ་དང་ཅུང་ཟད་འདྲེས་པ་མེད་པ་དང་།
    གཞན་དོན་དུ་རྫོགས་བྱང་སྒྲུབ་པའི་ཆེད་དུ་དམིགས་པའི་བློ་ཡིས་ཚུལ་ཁྲིམས་རྣམ་པ་གསུམ་ལེགས་པར་སྲུང་བ་ནི་རྒྱལ་སྲས་རྣམས་ཀྱིས་ཚུལ་ཁྲིམས་ཀྱི་ཕར་ཕྱིན་ལ་སློབ་ཚུལ་གྱི་ལག་ལེན་ཡིན་ནོ་ཞེས་པའོ།
    །གཞན་ཡང་རིན་ཆེན་ཕྲེང་བ་ལས། ཚུལ་ཁྲིམས་གཞན་ཕན་བྱ་བའོ༑ ༑ཞེས་དང་། སྤྱོད་འཇུག་ལས། སྤོང་བའི་སེམས་ནི་ཐོབ་པ་ལ།
    །ཚུལ་ཁྲིམས་ཕ་རོལ་ཕྱིན་པར་བཤད། །ཅེས་པ་ལྟར། གཞན་གནོད་གཞིར་བཅས་ལས་ཡིད་ཕྱིར་ལོག་པའི་སྤོང་སེམས་ནི་ཚུལ་ཁྲིམས་ཀྱི་ངོ་བོ་ཡིན་ལ།
    དེའང་བཅས་རང་གི་ཁ་ན་མ་ཐོ་བ་མཐའ་དག་གམ་ཅི་རིགས་སྤོང་བའི་སྡོམ་པ་ནི་སྡོམ་པའི་ཚུལ་ཁྲིམས་དང་།
  81: ཕྱིན་དྲུག་སོགས་དགེ་ཆོས་རང་རྒྱུད་ལ་མ་སྐྱེས་པ་སྐྱེད་པ་དང་། སྐྱེས་ཟིན་མི་ཉམས་ཤིང་གོང་དུ་སྤེལ་བ་ནི་དགེ་བ་ཆོས་སྡུད་ཀྱི་ཚུལ་ཁྲིམས་དང་།
    སེམས་ཅན་རྣམས་ཀྱི་འདི་ཕྱིའི་དོན་ཁ་ན་མ་ཐོ་བ་མེད་པ་ཇི་ལྟར་རིགས་པ་སྒྲུབ་པ་ནི་སེམས་ཅན་དོན་བྱེད་ཀྱི་ཚུལ་ཁྲིམས་སོ།
    །ཚུལ་ཁྲིམས་ཀྱི་ངོ་བོ་སྤོང་སེམས་སུ་བཞག་པ་ནི་སྡོམ་པའི་ཚུལ་ཁྲིམས་ཀྱི་དབང་དུ་བྱས་ལ།
    དེའི་གཙོ་བོ་ནི། རང་བཞིན་གྱི་ཁ་ན་མ་ཐོ་བ་རྣམས་སྤོང་བ་ཡིན་ལ། དེའི་ནང་ནས་ཀྱང་མི་དགེ་བཅུ་སྤོང་ཡིན་པས་དེ་དག་ལ་ཀུན་སློང་ཙམ་ཡང་མི་རྒྱུ་བར་ཡང་དག་པར་སྡོམ་པ་དགོས་སོ།
    ། འདིར་སྨོན་འཇུག་གི་བསླབ་བྱ་རྣམས་དང་། རྩ་བ་དང་ཡན་ལག་གི་ལྟུང་བའི་ངོས་འཛིན་སོགས་ནི་མ་སྤྲོས་སོ།
    །ཚུལ་ཁྲིམས་ཉམས་པའི་ཉེས་པ་ནི། ཡུམ་ལས། ཚུལ་ཁྲིམས་ངན་པས་ནི་རང་གི་དོན་ཡང་བྱ་བར་མི་ནུས་ན་གཞན་གྱི་དོན་ལྟ་ཅི་སྨོས།
    ཚུལ་ཁྲིམས་ངན་པའི་རྣམ་པར་སྨིན་པ་ནི་སེམས་ཅན་དམྱལ་བའམ། བྱོལ་སོང་གི་སྐྱེ་གནས་སམ། གཤིན་རྗེའི་འཇིག་རྟེན་ཡིན་ཏེ།
    ཞེས་སོགས་དང་། ཕར་བསྡུས་ལས། ཚུལ་ཁྲིམས་ཉམས་པས་རང་དོན་མི་ནུས་ན། །གཞན་དོན་ཚུལ་ལ་མཐུ་ཡོད་ག་ལས་འོང་།
    །ཞེས་སོགས་མང་ལ། བསྲུངས་པའི་ཕན་ཡོན་ནི། བཤེས་སྤྲིངས་ལས། ཁྲིམས་ནི་རྒྱུ་དང་མི་རྒྱུའི་ས་བཞིན་དུ།
    །ཡོན་ཏན་ཀུན་གྱི་གཞི་རྟེན་ལགས་པར་གསུངས། །ཞེས་གསུངས་ལ། གཞན་ཡང་ཤིན་ཏུ་མང་ངོ༌། །སྲིད་པའི་འདུན་པ་མེད་ཅེས་པ་ནི།
    རྒྱན་ལས།
  82: ཡང་སྲིད་མི་འདོད་ཚུལ་ཁྲིམས་དང་། །ཞེས་པའི་དོན་ཏེ་ཐར་པ་དང་ཐམས་ཅད་མཁྱེན་པའི་རྒྱུར་འགྱུར་བའི་ཚུལ་ཁྲིམས་ཁྱད་པར་ཅན་སྒྲུབ་ཚུལ་ལོ།
    ། གཞན་ཡང་ཇོ་བོས། ཚེ་འདིར་མཛེས་ཤིང་ཕྱི་མར་བདེ་བས་རྟག་ཏུ་ཚུལ་ཁྲིམས་རྣམ་དག་སྲུངས།
    །ཞེས་དང་། ཡོན་ཏན་མ་ལུས་འབྱུང་བའི་གཞི། །སྤང་བླང་དོན་གཉེར་ཚུལ་ཁྲིམས་སྲུངས། །ཞེས་དང༌།
    ཚུལ་ཁྲིམས་ཀྱི་མཆོག་སེམས་ཞི་བ་ཡིན་གསུངས། དགོན་པ་བས་ཀྱང་། ཚུལ་ཁྲིམས་ཀྱི་རྩ་བ་གྲོགས་བཟང་པོ་བསྟེན་པ་ལ་ཐུག
    །ཅེས་དང་། པུ་ཏོ་བས། ཡོན་ཏན་ཐམས་ཅད་ཀྱི་གཞི་མ་སྡོམ་པའི་ཚུལ་ཁྲིམས་དང་དམ་ཚིག་ཡིན་པས་དེ་དག་མི་ལྡན་ཞིང་མ་དག་ན་ཡོན་ཏན་དང་དངོས་གྲུབ་ཐམས་ཅད་ཀྱི་བར་ཆད་དུ་འགྲོ་ཞེས་དང༌།
    ཚུལ་ཁྲིམས་དག་པར་བྱེད་པ་ལ་དུས་གསུམ་གྱི་འདོད་པ་ལ་མ་ཆགས་པ་དགོས་ཞེས་དང་། ཁ་རག་པས༑
    དལ་འབྱོར་མི་ལུས་ཐོབ་པའི་རྒྱུ། །ཚུལ་ཁྲིམས་བསླབ་པ་རིན་པོ་ཆེ། །རང་གི་རྒྱུད་ལ་ཐུབ་ཚོད་ཀྱིས།
    །དྲི་མེད་གཙང་མ་སྲུངས་ཤིག་ཨང་། །ཞེས་དང་། བྱ་ཡུལ་བས། ཐར་པ་དང་ཐམས་ཅད་མཁྱེན་པའི་ལམ་གྱི་གཞི་རྟེན་ཡིན་པས་ཚུལ་ཁྲིམས་རྣམ་དག་སྲུངས།
    ཞེས་དང༌། ཁམས་ལུང་པས། མུ་གེ་བྱུང་ཙ་ན་ཐམས་ཅད་ནས་ཀྱི་སྟེང་དུ་འོང་། དེ་བཞིན་དུ་ཐམས་ཅད་ཚུལ་ཁྲིམས་ཀྱི་སྟེང་དུ་ཀོར་ཀོར་འོང་བས་འདི་ལ་འབུངས་ཤིག
    ཚུལ་ཁྲིམས་དག་པའང་ལས་འབྲས་མ་བསམས་པར་མི་འོང་བས་དེས་ན་འདི་སེམས་པ་མན་ངག་ཡིན། ཞེས་དང་།
    ཤ་ར་བས། སྤྱིར་ཡག་ཉེས་ཅི་བྱུང་ཡང་ཆོས་ལ་བརྟེན་པ།
  83: དེའི་ནང་ནས་འདུལ་བ་ནས་ཇི་ལྟར་འབྱུང་བ་ལ་བརྟེན་ན་ལྡབ་ཀྱང་མི་དགོས། ཞེ་གཙང་བ། བརྟག་ཐུབ་པ།
    ཉམས་དགའ་བ། མཐར་བཟང་བ་ཡིན་གསུངས། ལུང་འདི་དག་གིས། ཚུལ་ཁྲིམས་ཡོན་ཏན་ཐམས་ཅད་ཀྱི་རྩ་བ་ཡིན་པ་དང་།
    ཚུལ་ཁྲིམས་དག་པ་འོང་བའི་ཆེད་དུ་གྲོགས་བཟང་བསྟེན་པ། འདོད་པ་སྤོང་བ། ལས་འབྲས་བསམ་པ༑
    འདུལ་བ་ལྟར་སྤང་བླང་ཕྲ་ཞིབ་དགོས་པ་སོགས་བསྟན་ཏོ། ། གཞན་ཡང་རྒྱལ་སྲས་པ་ཉིད་ཀྱིས༑ ཁྲིམས་ནི་ཡོན་ཏན་ཀུན་གྱི་གཞི་ཡིན་པས།
    །གཞན་ལ་གནོད་པ་དུག་བཞིན་སྤང་བར་གྱིས༑ ༑ཞེས་དང་། བདེ་གཤེགས་བསླབ་པ་སྲོག་བས་གཅེས་རྟོགས་ནས།
    །དྲན་ཤེས་བག་ཡོད་ལྡན་པས་སྐད་ཅིག་ཀྱང་། །ཉེས་ལྟུང་དྲི་མས་མ་གོས་ཚུལ་ཁྲིམས་ལ། །བདག་ཉིད་གནས་ཤིང་གཞན་ཡང་འགོད་པར་ཤོག
    །ཅེས་སོགས་ཚུལ་ཁྲིམས་གསུམ་ལ་སློབ་པར་སྨོན་ཞིང་། དེ་བཞིན་དུ་ཕྱག་ལེན་ལ་བཏབ་བོ། ། གསུམ་པ་བཟོད་པ་ལ་བསླབ་པ་ནི།
    ཞེས་གསུངས། དོན་ནི། དཀའ་ཐུབ་ཐམས་ཅད་ཀྱི་མཆོག་བཟོད་པ་བསྒོམས་པའི་དགེ་བའི་ལོངས་སྤྱོད་རྒྱ་ཆེན་པོ་ལ་སྤྱོད་པར་འདོད་པའི་རྒྱལ་བའི་སྲས་པོ་རྣམས་ལ་སྡུག་བསྔལ་དང་དགྲ་སོགས་གནོད་པ་བྱེད་པ་གང་བྱུང་བ་དེ་ཐམས་ཅད་ནི།
    རྙེད་པར་དཀའ་བའི་ཡིད་བཞིན་གྱི་ནོར་བུ་རིན་པོ་ཆེ་རིན་ཐང་ཆེན་པོའི་གཏེར་ཟད་མི་ཤེས་པ་ཁྱིམ་ནས་རྡོལ་བ་དང་མཚུངས་ལ།
    དེའི་ཕྱིར་གནོད་བྱེད་ཀུན་ལ་ཞེ་འགྲས་པའམ་ཁོང་ཁྲོ་བའི་བསམ་པ་ཅུང་ཟད་ཙམ་མེད་པ་ཡི་སྒོ་ནས་བཟོད་པ་རྣམ་པ་གསུམ་སྒོམ་པར་བྱེད་པ་ནི་རྒྱལ་སྲས་རྣམས་ཀྱིས་བཟོད་པའི་ཕར་ཕྱིན་ལ་སློབ་ཚུལ་གྱི་ལག་ལེན་ཡིན་ནོ།
    །
  84: ཞེས་པའོ། ། གཞན་ཡང་མདོ་སྡེའི་རྒྱན་ལས། མི་མཇེད་ཇི་མི་སྙམ་ཤེས་དང་། །ཞེས་དང༌། རིན་ཆེན་ཕྲེང་བ་ལས།
    བཟོད་པ་ཁྲོ་བ་སྤངས་པའོ། །ཞེས་པ་ལྟར་༑ གནོད་བྱེད་ལ་ཇི་མི་སྙམ་པ་དང་། སྡུག་བསྔལ་བྱུང་བ་དང་དུ་ལེན་པ་དང་།
    ཆོས་ལ་ངེས་པར་སེམས་པ་ལ་མོས་པ་ཤིན་ཏུ་གནས་པ་ནི་བཟོད་པའི་ངོ་བོ་ཡིན་ལ། དེའང་གནོད་བྱེད་ལ་སེམས་མི་འཁྲུགས་པ་ནི་གནོད་བྱེད་ལ་ཇི་མི་སྙམ་པའི་བཟོད་པ།
    སྡུག་བསྔལ་བྱུང་བ་ན་དེས་སེམས་མི་འཁྲུགས་ཤིང་མི་ཞུམ་པ་ནི་སྡུག་བསྔལ་དང་ལེན་གྱི་བཟོད་པ།
    དཀོན་མཆོག་གི་ཡོན་ཏན་དང་བདག་མེད་པའི་དོན་སོགས་ཇི་ལྟར་ཡིན་པ་ལ་ངེས་པ་རྙེད་ནས་མི་མཐུན་པ་མེད་པར་ཡང་ཡང་སེམས་པ་ནི་ཆོས་ལ་ངེས་སེམས་ཀྱི་བཟོད་པའོ།
    ། ཁྲོ་བའི་སྐྱོན་ལ། མ་མཐོང་བའི་ཉེས་པ་ནི། བྱང་ཆུབ་སེམས་དཔའི་སྡེ་སྣོད་ལས། ཁོང་ཁྲོ་བ་ཞེས་བྱ་བ་ནི་བསྐལ་པ་བརྒྱ་སྟོང་དུ་བསགས་པའི་དགེ་བའི་རྩ་བ་འཇོམས་པའོ།
    །ཞེས་དང༌། སྤྱོད་འཇུག་ལས་ཀྱང་། བསྐལ་པ་སྟོང་དུ་བསགས་པ་ཡི། །ཞེས་སོགས་གསུངས། མཐོང་ཆོས་ཀྱི་ཉེས་པའང་།
    དེ་ཉིད་ལས། ཞེ་སྡང་ཟུག་རྔུའི་སེམས་འཆང་ན། །ཡིད་ནི་ཞི་བ་ཉམས་མི་མྱོང་། །ཞེས་སོགས་ལྟར་ཚེ་འདིར་ཡིད་ཉེར་ཞི་མི་མྱོང་བ་སོགས་སོ།
    །བཟོད་པའི་ཕན་ཡོན་ཡང་། སྔ་མ་ལས། གང་ཞིག་བསྒྲིམས་ཏེ་ཁྲོ་འཇོམས་པ། །དེ་ནི་འདི་དང་གཞན་དུ་བདེ།
    །ཞེས་པ་ལྟར་འདི་ཕྱི་ཀུན་ཏུ་བདེ་ཞིང་ངན་འགྲོར་མི་འགྲོ་བ་དང་མཐོ་རིས་དང་ཐར་པ་ཐོབ་པ་སོགས་གནས་སྐབས་དང་མཐར་ཐུག་གི་ཕན་ཡོན་མང་ངོ༌།
    །
  85: འདིར་རྩ་ཚིག་གིས་གཙོ་བོར་དངོས་སུ་བསྟན་པ་ལྟར་གནོད་བྱེད་ལ་མི་ཁྲོ་བར་མ་ཟད། རིན་པོ་ཆེའི་གཏེར་རྙེད་པ་ལྟར་དགའ་བར་བྱ་རིགས་པ་ནི།
    སྤྱོད་འཇུག་ལས། འདི་ལྟར་ཕར་གནོད་མ་བྱས་ན། །འགའ་ཡང་གནོད་པ་མི་བྱེད་དོ། །དེ་བས་ངལ་བས་མ་བསྒྲུབས་པའི།
    །ཁྱིམ་དུ་གཏེར་ནི་བྱུང་བ་ལྟར། །ཞེས་སོགས་ལྟར་ཤེས་པར་བྱའོ། ། སྔར་བཤད་པའི་རྐྱེན་ངན་ལམ་དུ་ཁྱེར་ཚུལ་ཐམས་ཅད་བཟོད་པའི་ཉམས་ལེན་འདིར་འདུས་སོ།
    །ཀུན་ལ་ཞེ་འགྲས་མེད་ཅེས་པ་ནི། རྒྱན་ལས། ཐམས་ཅད་ལ་ནི་བཟོད་པ་དང་། །ཞེས་པའི་དོན་ཏེ།
    གནོད་བྱེད་སྡུག་བསྔལ་སོགས་ཐམས་ཅད་ལ་བཟོད་པའི་བཟོད་པ་ཁྱད་པར་ཅན་སྒྲུབ་ཚུལ་ལོ། །གཞན་ཡང་ཇོ་བོས།
    སྙིགས་མའི་དུས་ན་ཞེ་སྡང་བདོ་བས་ཁྲོ་མེད་བཟོད་པའི་གོ་ཆ་གྱོན། །ཞེས་དང་། བཟོད་པའི་མཆོག་དམན་ཆ་འཛིན་པ་ཡིན་གསུངས།
    ཞུ་ལན་དུའང་། ཇོ་བོ། གནོད་པ་སྐྱེལ་ན་ཅི་ཙུག་བྱ།། འབྲོམ། ལན་དུ་ཁྲོ་གཏུམ་ཟློག་མ་བྱེད།
    །ཇོ་བོ། གསོད་པ་བྱུང་ན་ཅི་ཙུག་བྱ། །འབྲོམ། སྲོག་ལན་ཡིན་པར་ཤེས་པར་བྱ། །ཞེས་གསུངས།
    དགོན་པ་བས་ཀྱང་། བཟོད་པའི་རྩ་བ་དམན་ཆ་འཛིན་པ་ལ་ཐུག་གསུངས། སྤྱན་སྔ་བས། བཟོད་པ་མེད་ན་ཚུར་གནོད་པ་བྱེད་པ་ལ་ཕར་ལན་བྱེད་དུ་འགྲོ།
    དེ་བྱས་ཙ་ན་གནོད་པ་ལས་ལོག་པ་མེད། དེ་ཙ་ན་ཕན་འདོགས་པ་མེད། དེས་ན་ཆོས་མགོ་འདོན་པ་ལ་བཟོད་པ་དགོས་གསུངས།
    པུ་ཏོ་བས། གནོད་པ་བག་ཙམ་བྱུང་ན་བཟོད་པ་མི་སྒོམ་པར་འདིས་བསྟན་པ་རྩ་བ་ནས་བཤིག་ཟེར་བྲུབ་བྱེད།
  86: དེས་སྡོམ་པ་གཏོང་བ་ཡིན་པས་བསྟན་པ་རྩ་བ་ནས་དེས་བཤིག་པ་ཡིན། སྤྱིའི་བསྟན་པ་འོ་ཅག་ལ་མེད།
    རང་གི་སྡོམ་པ་ཤོར་ན་དགོས་ནུབ་ཡིན་གསུངས། ཁ་རག་པས། དགེ་རྩ་རྩད་ནས་འཇོམས་པར་བྱེད་པ་ཞེ་སྡང་ཡིན་པས་ཞེ་སྡང་སྐྱོན་དུ་མི་ལྟ་ན་གོལ།
    ཞེས་དང་། འཆད་ཁ་བས། གཞུང་བཟང་པོ་མ་བསྟེན། འཕྲང་མ་སྒུག ཅེས་གཞན་གནོད་ལ་འཁོན་དུ་འཛིན་པ་དང༌།
    གནོད་ལན་འཁྱོལ་བའི་འཕྲང་བྱུང་དུས་གནོད་པ་བྱེད་པ་སྤང་དགོས་པར་གསུངས་སོ། །གཞན་ཡང་རྒྱལ་སྲས་པ་ཉིད་ཀྱིས།
    ཁོང་ཁྲོའི་དགྲ་ཡིས་འདི་ཕྱིའི་དཔལ་འཕྲོག་པའི། །བཟོད་པའི་དམག་དཔུང་ཆེན་པོ་ཤིན་ཏུ་གཅེས།
    །ཞེས་དང་། རང་རྒྱུད་གྱོང་པོ་ཐུལ་ན་དཔའ་བོའི་མཐར་ཐུག་ཡིན། །ཁོང་ཁྲོའི་དགྲ་བོ་ཐུལ་ན་རྒྱལ་བའི་མཐར་ཐུག་ཡིན།
    །ཞེས་དང་། ཞེ་སྡང་མེ་འབར་སྐྱེ་བོས་མེ་མདག་གིས། །ཞེས་སོགས་བཟོད་པ་གསུམ་ལ་སློབ་པར་སྨོན་ལམ་མཛད་ཅིང་།
    དེ་བཞིན་དུ་ཐུགས་ཉམས་སུ་བཞེས་སོ། ། བཞི་པ་བརྩོན་འགྲུས་ལ་བསླབ་པ་ནི། ཞེས་གསུངས། དོན་ནི།
    རང་གཅིག་པུའི་དོན་འབའ་ཞིག་གམ་ཁོ་ནའི་ཕྱིར་ཞི་བདེ་ཙམ་སྒྲུབ་པར་འདོད་པའི་ཉན་ཐོས་དང་རང་རྒྱལ་ཡང་ལམ་ལ་སློབ་པའི་ཚེ་མགོ་དང་གོས་ལ་མེ་ཤོར་བ་ན་མྱུར་བར་དེ་ཟློག་པ་ལ་འཇུག་པ་ལྟར་གྱི་བརྩོན་འགྲུས་ཤུགས་དྲག་རྩོམ་པར་བྱེད་པ་མཐོང་ན།
    འགྲོ་བ་ཀུན་གྱི་དོན་དུ་བྱང་ཆུབ་མཆོག་ཏུ་སེམས་བསྐྱེད་ནས་རྒྱལ་སྲས་ཀྱི་སྤྱོད་པ་རླབས་པོ་ཆེ་བྱ་དཀའ་བ་དུ་མ་ལ་སློབ་པ་ན་ཡོན་ཏན་ཐམས་ཅད་འབྱུང་བའི་གནས་ཀྱི་བརྩོན་འགྲུས་རྒྱ་ཆེན་པོ་རྩོམ་དགོས་པ་ལྟ་ཅི་སྨོས་པ་དེའི་ཕྱིར་ན།
  87: རྫོགས་བྱང་སྒྲུབ་པའི་དོན་དུ་བརྩོན་འགྲུས་རྣམ་པ་གསུམ་ལ་སློབ་པར་བྱེད་པ་ནི་རྒྱལ་སྲས་རྣམས་ཀྱིས་བརྩོན་འགྲུས་ཀྱི་ཕར་ཕྱིན་ལ་སློབ་ཚུལ་གྱི་ལག་ལེན་ཡིན་ནོ་ཞེས་པའོ།
    ། གཞན་ཡང་རིན་ཆེན་ཕྲེང་བ་ལས། བརྩོན་འགྲུས་དགེ་ལ་སྤྲོ་བ་ཉིད། །ཅེས་དང་། སྤྱོད་འཇུག་ལས་ཀྱང་།
    བརྩོན་གང་དགེ་ལ་སྤྲོ་བའོ། །ཞེས་པ་ལྟར། དམིགས་པ་དགེ་བ་ལ་དམིགས་ནས་རྣམ་པ་མངོན་པར་སྤྲོ་བ་ནི་བརྩོན་འགྲུས་ཀྱི་ངོ་བོ་ཡིན་ལ།
    དེའང་བྱང་སེམས་རྣམས་བརྩོན་འགྲུས་རྩོམ་པ་ལ་འཇུག་པ་ན་སྤྲོ་བ་སྔོན་དུ་འགྲོ་བའི་སྒོ་ནས་སྙིང་སྟོབས་ཀྱི་གོ་ཆ་ཆེན་པོ་གྱོན་པར་བྱེད་པ་ནི་གོ་ཆའི་བརྩོན་འགྲུས།
    ཕྱིན་དྲུག་སོགས་དགེ་བ་ཡང་དག་པར་འགྲུབ་པར་བྱ་བའི་ཕྱིར་དེ་ལ་སྦྱོར་བ་ནི་དགེ་བ་ཆོས་སྡུད་ཀྱི་བརྩོན་འགྲུས།
    སེམས་ཅན་གྱི་དོན་ཁ་ན་མ་ཐོ་བ་མེད་པ་སྒྲུབ་པ་ལ་ཇི་ལྟར་རིགས་པར་འཇུག་པ་ནི་སེམས་ཅན་དོན་བྱེད་ཀྱི་བརྩོན་འགྲུས་སོ།
    །མདོ་རྒྱན་དང་ཀུན་བཏུས་ལས་བརྩོན་འགྲུས་ཀྱི་དབྱེ་བ་ལྔ་བཤད་དོ། ། བརྩོན་འགྲུས་མ་བརྩམས་པའི་ཉེས་པ་ནི།
    དྲན་པ་ཉེར་གཞག་ལས། ཉོན་མོངས་རྣམས་ཀྱི་གཞི་གཅིག་ནི། །ལེ་ལོ་ཡིན་ཏེ་གང་ལ་ཡོད། །གང་ལ་ལེ་ལོ་གཅིག་ཡོད་པ།
    །དེ་ལ་ཆོས་ཀུན་མེད་པ་ཡིན། །ཞེས་པ་ལྟར་བརྩོན་འགྲུས་མེད་ན་ལེ་ལོའི་དབང་དུ་སོང་ནས་དཀར་ཆོས་ཀྱིས་ཕོངས་པས་འདི་ཕྱིའི་དོན་ཐམས་ཅད་ལས་ཉམས་པར་འགྱུར་རོ།
    །བརྩོན་འགྲུས་ཀྱི་ཕན་ཡོན་ནི༑ མདོ་རྒྱན་ལས། དགེ་བའི་ཚོགས་ཀྱི་ནང་ན་བརྩོན་འགྲུས་མཆོག
    །འདི་ལྟར་དེ་ལ་བརྟེན་ནས་དེ་རྗེས་ཐོབ། །
  88: ཞེས་སོགས་མང་དུ་གསུངས་ལ། འཇུག་པ་ལས་ཀྱང་། ཡོན་ཏན་མ་ལུས་བརྩོན་འགྲུས་རྗེས་འགྲོ་ཞིང་།
    །ཞེས་སོགས་དང་། སྤྱོད་འཇུག་ལས། འདི་ལྟར་བརྩོན་ལ་བྱང་། ཆུབ་གནས། །ཞེས་སོགས་མང་ངོ༌།
    །རང་དོན་ཙམ་སྒྲུབ་པའི་ཉན་རང་རྣམས་ཀྱིས་ཀྱང་བརྩོན་འགྲུས་ཤུགས་དྲག་རྩོམ་དགོས་ན་བྱང་སེམས་རྣམས་ཀྱིས་དེ་བས་བརྒྱ་འགྱུར་གྱི་བརྩོན་འགྲུས་རྩོམ་རིགས་པ་ནི།
    མདོ་རྒྱན་ལས། མགོ་ལ་སེམས་ཅན་ཁུར་ཆེན་ཁྱེར་བ་ཡི། །སེམས་དཔའ་མཆོག་དེ་དལ་གྱིས་འགྲོ་མི་མཛེས།
    །བདག་གཞན་སྣ་ཚོགས་འཆིང་བས་རབ་བཅིངས་པས། །བརྩོན་པ་བརྒྱ་འགྱུར་དུ་ནི་བྱ་བའི་རིགས། །ཞེས་སོ།
    །ཡོན་ཏན་འབྱུང་གནས་ཞེས་པ་ནི། རྒྱན་ལས༑ ཡོན་ཏན་ཀུན་འབྱུང་བརྩོན་འགྲུས་དང་། །ཞེས་པའི་དོན་ཏེ།
    འཇིག་རྟེན་དང་འཇིག་རྟེན་ལས་འདས་པའི་ཡོན་ཏན་ཀུན་འབྱུང་བའི་བརྩོན་འགྲུས་ཁྱད་པར་ཅན་སྒྲུབ་ཚུལ་ལོ།
    །གཞན་ཡང་ཇོ་བོས། ལེ་ལོའི་དབང་གིས་ད་དུང་ལུས་པས་སྒྲུབ་པའི་བརྩོན་འགྲུས་མེ་ལྟར་སྤོར།
    ཞེས་དང༑ དཔའ་བོ་རྣམས་ལ་དགྲས་མི་ཚུགས། །བརྩོན་འགྲུས་ཅན་ལ་བར་ཆད་རྡུགས། །ཞེས་དང་། བརྩོན་འགྲུས་ཀྱི་མཆོག་བྱ་བ་ཐོངས་པ་ཡིན།
    ཞེས་གསུངས། དགོན་པ་བས་ཀྱང་། བརྩོན་འགྲུས་ཀྱི་རྩ་བ་འཆི་བ་སྒོམ་པ་ལ་ཐུག ཅེས་དང་། པུ་ཏོ་བས།
    འོ་སྐོལ་སོ་སོ་སྐྱེ་བོས་སངས་རྒྱས་སྒྲུབ་པ་ལ། སངས་རྒྱས་མ་ཐོབ་ཀྱི་བར་དུ་བརྩོན་འགྲུས་ཡུན་རིང་བ།
    བརྩོན་འགྲུས་དར་དྲག་པ། བརྩོན་འགྲུས་བར་མ་ཆད་པ་ཞིག་གིས་སྒྲུབ་དགོས་ཞེས་དང་། མི་རྟག་པ་རྒྱུད་ལ་སྐྱེས་ན་དང་པོ་གོ་ཆའི་བརྩོན་འགྲུས་རྩོམ་པའི་རྒྱུ་བྱེད་པ་སོགས་ཀྱང་གསུངས་ལ།
  89: ཁ་རག་པས། བརྩོན་འགྲུས་མེད་པ་ལ་ཡོན་ཏན་གྱི་རྣམ་པ་གང་ཡང་མི་འབྱུང་བས་འཆི་བ་མི་རྟག་པ་སྒོམ་ལ་ལེ་ལོ་སྤང་ཞེས་གསུངས།
    ལུང་འདི་དག་གིས་བརྩོན་འགྲུས་རྩོམ་དགོས་པ་དང་། དེ་ལ་ཚེ་འདིའི་བྱ་བ་བློས་ཐོངས་དགོས་པ་དང་།
    དེ་ལ་འཆི་བ་དྲན་དགོས་པ་སོགས་མགྲིན་གཅིག་ཏུ་གསུངས་སོ༑ ༑ གཞན་ཡང་རྒྱལ་སྲས་པ་ཉིད་ཀྱིས།
    ལེ་ལོས་རང་གཞན་དོན་གཉིས་མི་འགྲུབ་པས། །ལས་གཞན་སྤངས་ཏེ་དགེ་ལ་འབད་པར་བྱ། །ཞེས་དང་།
    དགེ་བའི་ཆོས་རྣམས་ཇི་སྙེད་བརྩོན་འགྲུས་ལ༑ ༑ལྟོས་ཕྱིར་རང་གཞན་ཕན་བདེ་སྒྲུབ་འདོད་པས།
    །དུས་རྣམས་ཀུན་ཏུ་གཡེལ་བ་མེད་པར་ནི༑ ༑བརྩོན་འགྲུས་སྲོག་བཞིན་གཅེས་པར་བཟུང་བར་བྱ།
    །ཞེས་དང་། བདག་གིས་མཐའ་ཡས་སེམས་ཅན་མ་ལུས་པ། །ཞེས་སོགས་བརྩོན་འགྲུས་གསུམ་ལ་སློབ་པར་ཐུགས་སྨོན་གནང་ཞིང་ཕྱག་ལེན་ལའང་བསྟར་བར་མཛད་དོ།
    ། ལྔ་པ་བསམ་གཏན་ལ་བསླབ་པ་ནི། ཞེས་གསུངས། དོན་ནི། དགེ་བའི་དམིགས་པ་ལ་སེམས་རྩེ་གཅིག་ཏུ་གནས་པའི་ཞི་གནས་རབ་ཏུ་གྱུར་པ་མཚན་ཉིད་དང་ལྡན་པ་ལ་བརྟེན་པའི་སྟོང་ཉིད་རྟོགས་པའི་ལྷག་མཐོང་གིས་འཁོར་བའི་རྩ་བར་གྱུར་པའི་མ་རིག་པ་སོགས་ཉོན་མོངས་པ་རྣམས་དྲུང་ནས་འབྱིན་པའི་ཚུལ་གྱིས་རྣམ་པར་འཇོམས་པར་ཤེས་པར་བྱས་ནས།
    ཞི་གནས་ཤས་ཆེ་བ་གཟུགས་མེད་བཞི་ལྟ་བུའི་འཇིག་རྟེན་པའི་སྙོམས་འཇུག་ལས་ཡང་དག་པར་འདས་པ་སྲིད་མཐའ་འགོག་པའི་ལྷག་མཐོང་དང༑
    ཞི་མཐའ་འགོག་པའི་སྙིང་རྗེ་ཆེན་པོ་སོགས་གྲོགས་ཁྱད་པར་ཅན་དང་ལྡན་པ་ཡི་བསམ་གཏན་སྒོམ་པ་སོགས་བསམ་གཏན་རྣམ་པ་གསུམ་གྱིས་བསྡུས་པ་མཐའ་དག་ལ་སློབ་པ་ནི་རྒྱལ་སྲས་རྣམས་ཀྱིས་བསམ་གཏན་གྱི་ཕར་ཕྱིན་ལ་སློབ་ཚུལ་གྱི་ལག་ལེན་ཡིན་ནོ་ཞེས་པའོ།
    །
  90: གཞན་ཡང་མདོ་རྒྱན་ལས། སེམས་ནི་ནང་དུ་གནས་པ་དང་། །ཞེས་དང་། འཇུག་པ་ལས། བསམ་གཏན་སྡུད་པའི་མཚན་ཉིད་ཅན།
    །ཞེས་པ་ལྟར། དམིགས་པ་ལས་གཞན་དུ་མི་གཡེང་བར་གནས་པའི་དགེ་སེམས་རྩེ་གཅིག་པ་ནི་བསམ་གཏན་གྱི་ངོ་བོ་ཡིན་ལ།
    དེའང་གང་ལ་མཉམ་པར་བཞག་ན་ལུས་སེམས་ཤིན་སྦྱངས་སྐྱེད་པའི་བསམ་གཏན་ནི་མཐོང་ཆོས་བདེར་གནས་ཀྱི་བསམ་གཏན།
    མངོན་ཤེས་རྣམ་ཐར་སོགས་ཐུན་མོང་བའི་ཡོན་ཏན་སྒྲུབ་པའི་བསམ་གཏན་ནི་ཡོན་ཏན་མངོན་པར་སྒྲུབ་པའི་བསམ་གཏན།
    སེམས་ཅན་གྱི་དོན་ཁ་ན་མ་ཐོ་བ་མེད་པ་ཇི་ལྟར་རིགས་པ་བསམ་གཏན་གྱི་མཐུས་སྒྲུབ་པ་ནི་སེམས་ཅན་དོན་བྱེད་ཀྱི་བསམ་གཏན་ཏེ་འདི་གསུམ་བྱེད་ལས་ཀྱི་སྒོ་ནས་དབྱེ་བ་ཡིན་ལ།
    དབྱེ་སྒོ་གཞན་ཡང་ཡོད་དོ། །བསམ་གཏན་མ་བསྒོམས་པའི་ཉེས་པ་ནི། སྤྱོད་འཇུག་ལས། སེམས་ནི་རྣམ་པར་གཡེང་བའི་མི།
    །ཉོན་མོངས་མཆེ་བའི་ཕྲག་ན་གནས། །ཞེས་དང་། སེམས་ཀྱི་གླང་པོ་ཡན་བཏང་བས། །ཞེས་སོགས་གསུངས་ལ།
    བཤེས་སྤྲིངས་ལས། བསམ་གཏན་མེད་པར་ཡང་ནི་ཤེས་རབ་མེད། །ཅེས་བསམ་གཏན་དང་མི་ལྡན་ན་བདག་མེད་རྟོགས་པའི་ལྷག་མཐོང་མི་སྐྱེ་ཞིང་།
    དེ་མེད་ན་བྱང་ཆུབ་གསུམ་གང་ཡང་མེད་པར་གསུངས་སོ། །བསམ་གཏན་བསྒོམས་པའི་ཕན་ཡོན་ནི། བསླབ་བཏུས་ལས།
    མཉམ་གཞག་ཡང་དག་ཇི་བཞིན་དུ། །ཤེས་པར་འགྱུར་ཞེས་ཐུབ་པས་གསུངས། །ཞེས་དང་། སྤྱོད་འཇུག་ལས༑
    ཞི་གནས་རབ་ཏུ་ལྡན་པའི་ལྷག་མཐོང་གིས། །ཉོན་མོངས་རྣམ་པར་འཇོམས་པར་ཤེས་བྱས་ནས། །ཐོག་མར་ཞིག་གནས་བཙལ་བྱ།
  91: ཞེས་སེམས་མཉམ་པར་བཞག་པའི་བསམ་གཏན་ལ་བརྟེན་ནས་གནས་ལུགས་ཡང་དག་པར་མཐོང་བའི་ལྷག་མཐོང་སྐྱེ་ཞིང་།
    དེས་ཉོན་མོངས་སྤོང་བར་གསུངས་ཏེ། འདིས་ཞི་ལྷག་གཉིས་ཀྱི་གོ་རིམ་དང་ཕན་ཡོན་བསྟན་ཏོ།
    ། གཟུགས་མེད་བཞི་ལས་འདས་ཞེས་པ་ནི། རྒྱན་ལས། དེ་བཞིན་བསམ་གཏན་གཟུགས་མེད་མིན། །ཞེས་པའི་དོན་ཏེ།
    བྱང་སེམས་རྣམས་ཀྱིས་ཡོན་ཏན་སྒྲུབ་པའི་རྟེན་གྱི་གཙོ་བོ་ནི་སྤྱིར་བསམ་གཏན་གྱི་སས་བསྡུས་པའི་ཏིང་ངེ་འཛིན་དང་།
    ཁྱད་པར་གནས་ཆ་དང་གསལ་ཆ་མཉམ་པའི་བསམ་གཏན་བཞི་པའི་ཏིང་ངེ་འཛིན་བསྒྲུབ་སྟེ་ཏིང་ངེ་འཛིན་ཁྱད་པར་ཅན་སྒྲུབ་ཚུལ་ལོ།
    །གཞན་ཡང་། ཇོ་བོས། ཡེངས་མ་ལམ་དུ་མི་ཚེ་ཟད་པས་ད་ནི་མཉམ་གཞག་བྱ་བར་རན། །ཞེས་དང༌། བསམ་གཏན་གྱི་མཆོག་བློ་མ་བཅོས་པ་ཡིན།
    ཞེས་དང་། དགོན་པ་བས། བསམ་གཏན་གྱི་རྩ་བ་དབེན་ས་བསྟེན་པ་ལ་ཐུག ཅེས་གསུངས། པུ་ཏོ་བས།
    མི་གསེབ་ལ་དགའ་ཞིང་བྱ་བྱེད་མང་བ་ལ་དགེ་སྦྱོར་མི་འོང་། དེའི་ནང་ནས་བསམ་གཏན་མི་འོང་།
    ཞེས་དང༌། བསམ་གཏན་སྒོམ་པ་ལ་ཕྱི་རོལ་གྱི་དངོས་པོ་ཐམས་ཅད་ལ་འདོད་ཆུང་ཆོག་ཤེས་དགོས་ཞེས་དང་།
    སྡོམ་པ་དམ་ཚིག་མི་ལྡན་ཞིང་རྒྱུད་མ་དག་པས་ཏིང་ངེ་འཛིན་བསྒོམས་ཀྱང་མི་སྐྱེ་ཞེས་གསུངས་ལ།
    ཁ་རག་པས། ལས་དང་པོ་པ་ཡི་རྟོག་པ་ལ། །གསལ་ཆ་ཡོད་དེ་བརྟན་ཆ་མེད། །རྟོག་པའི་རླུང་ལ་མ་སྐུར་བར།
    །དྲན་པའི་ཐག་པས་ཆིངས་ཤིག་ཨང་། །ཞེས་གསུངས། ལུང་འདི་དག་གིས་ཏིང་ངེ་འཛིན་སྒོམ་རིགས་ཤིང་བློ་མ་བཅོས་པ་དེའི་མཆོག་ཡིན་པ་དང་།
  92: དེ་སྒོམ་པ་ལ་ཞི་གནས་ཀྱི་ཚོགས་བརྟེན་དགོས་ཕྱིར་དབེན་པ་བསྟེན་ནས་བྱ་བྱེད་སྤང་བ། འདོད་ཆུང་ཆོག་ཤེས་བསྟེན་པ།
    ཚུལ་ཁྲིམས་དག་པ་སོགས་དགོས་པ་དང་། དངོས་གཞིའི་སྐབས་དྲན་ཤེས་བསྟེན་པ་གལ་ཆེ་བར་བསྟན་ཏོ༑
    ༑ གཞན་ཡང་རྒྱལ་སྲས་པ་ཉིད་ཀྱིས། བསམ་གཏན་མེད་པར་ཆོས་ཉིད་མི་མཐོང་བས། །རྣམ་རྟོག་མཚན་མ་མེད་པའི་ཏིང་འཛིན་བསྒོམ།
    །ཞེས་དང་། སྣང་བ་ཐམས་ཅད་རང་གི་སེམས་ཡིན་ཏེ། །སེམས་ཉིད་གདོད་ནས་སྤྲོས་པའི་མཐའ་དང་བྲལ།
    །གང་ལ་གཟུང་འཛིན་མཚན་མས་མ་གཡེངས་པར། །རྩེ་གཅིག་གནས་པ་ཡང་དག་བསམ་གཏན་ཡིན། །ཞེས་ཇི་ལྟ་བ་ལ་དམིགས་པའི་ཞི་གནས་དང་།
    ཡང༌། རྣམ་དག་བསམ་གཏན་སྟོབས་ཀྱིས་མཐོང་ཆོས་ལ། །ཞེས་སོགས་བསམ་གཏན་གསུམ་ལ་སློབ་པར་སྨོན་ཞིང་།
    དེ་ལྟར་ཐུགས་ཉམས་སུ་བཞེས་པར་མཛད་དོ། ། དྲུག་པ་ཤེས་རབ་ལ་བསླབ་པ་ནི། ཞེས་གསུངས། དོན་ནི།
    དམིགས་བུ་ལྟ་བུའི་སྟོང་ཉིད་རྟོགས་པའི་ཤེས་རབ་ཀྱིས་ཟིན་པ་མེད་ན། ལོང་བའི་ཚོགས་ལྟ་བུའི་ཕ་རོལ་ཏུ་ཕྱིན་པ་དང་པོ་ལྔའི་ཉམས་ལེན་ཙམ་ལ་བསླབ་པ་ཡིས་ནི་རྫོགས་པའི་བྱང་ཆུབ་འཐོབ་པར་མི་ནུས་པ་སྟེ་རྣམ་པ་ཐམས་ཅད་མཁྱེན་པའི་གྲོང་ཁྱེར་དུ་བགྲོད་མི་ནུས་པས་ན།
    སྙིང་རྗེ་ཆེན་པོ་དང་བྱང་ཆུབ་ཀྱི་སེམས་སོགས་ཐབས་ཀྱི་ཆ་རྒྱ་ཆེན་པོ་དང་ལྡན་ཞིང་། གང་བསྒོམ་བྱ།
    གང་གིས་སྒོམ་པ་པོ། ཚུལ་ཇི་ལྟར་སྒོམ་པ་སྟེ་འཁོར་གསུམ་པོ་བདེན་གྲུབ་ཏུ་རྣམ་པར་མི་རྟོག་པའི་ཤེས་རབ་བསྒོམ་པ་ནི་ཐམས་ཅད་མཁྱེན་པ་འཐོབ་བྱེད་ཀྱི་རྒྱུ་མེད་དུ་མི་རུང་བ་ཡིན་ལ།
  93: དེས་ན་ཐབས་ཀྱི་ཆ་དང་ལྡན་པའི་སྟོང་ཉིད་རྟོགས་པའི་ཤེས་རབ་སྒོམ་པ་སོགས་ཤེས་རབ་རྣམ་པ་གསུམ་ལ་སློབ་པ་ནི་རྒྱལ་སྲས་རྣམས་ཀྱི་ཤེས་རབ་ཀྱི་ཕར་ཕྱིན་ལ་སློབ་ཚུལ་གྱི་ལག་ལེན་ཡིན་ནོ་ཞེས་པའོ།
    ། གཞན་ཡང་མདོ་རྒྱན་ལས། ཤེས་བྱ་ཡང་དག་རབ་རྣམ་འབྱེད། །ཅེས་དང་། ཀུན་བཏུས་ལས། ཤེས་རབ་གང་ཞེ་ན།
    ཆོས་རབ་ཏུ་རྣམ་པར་འབྱེད་པའོ་ཞེས་པ་ལྟར། བརྟག་བྱའི་ཆོས་ལ་ཡང་དག་པར་སོ་སོར་རྟོག་པའམ་རྣམ་པར་འབྱེད་པ་ནི་ཤེས་རབ་ཀྱི་ངོ་བོ་ཡིན་ལ།
    དེའང་རིག་པའི་གནས་ལྔ་ལ་མཁས་པའི་ཤེས་རབ་ཀྱི་ཀུན་རྫོབ་རྟོགས་པའི་ཤེས་རབ། བདག་མེད་པའི་དོན་དོན་སྤྱིའི་སྒོ་ནས་སམ་མངོན་དུ་གྱུར་པའི་སྒོ་ནས་མཇལ་བའི་ཤེས་རབ་ནི་དོན་དམ་རྟོགས་པའི་ཤེས་རབ།
    སེམས་ཅན་རྣམས་ཀྱི་འདི་ཕྱིའི་དོན་ཁ་ན་མ་ཐོ་བ་མེད་པ་སྒྲུབ་ཚུལ་ཤེས་པ་ནི་སེམས་ཅན་དོན་བྱ་ཚུལ་རྟོགས་པའི་ཤེས་རབ་བོ།
    །དབྱེ་སྒོ་གཞན་ཡང་ཡོད་དོ། ། ཤེས་རབ་མེད་པའི་ཉེས་པ་ནི། སྤྱིར་ཤེས་རབ་མེད་ན་འདི་ཕྱིའི་ཡོན་ཏན་གང་ཡང་སྒྲུབ་མི་ནུས་ཤིང་།
    ཁྱད་པར་བདག་མེད་རྟོགས་པའི་ཤེས་རབ་མེད་ན་སྦྱིན་སོགས་ལྔ་ཡང་མིག་དང་བྲལ་བ་ལྟར་ཡིན་ཏེ།
    སྡུད་པ་ལས། ཤེས་རབ་མེད་ན་མིག་མེད་ཕ་རོལ་ཕྱིན་ལྔ་འདི། །དམིགས་བུ་མེད་པས་བྱང་ཆུབ་རེག་པར་ནུས་མ་ཡིན།
    །ཞེས་གསུངས། ཤེས་རབ་ཀྱི་ཕན་ཡོན་ནི། འདི་ཕྱིའི་ཡོན་ཏན་ཐམས་ཅད་སྒྲུབ་ནུས་པ་སོགས་སྔ་མའི་ལྡོག་ཕྱོགས་རྣམས་ཡིན་ལ།
    སྔ་མ་ལས་ཀྱང་། གང་ཚེ་ཤེས་རབ་ཀྱིས་ནི་ཡོངས་སུ་ཟིན་གྱུར་པ། །
  94: དེ་ཚེ་མིག་རྙེད་གྱུར་ཅིང་འདི་ཡི་མིང་འཐོབ་བོ། །ཞེས་གསུངས་ཤིང་། སྒྲིབ་གཉིས་ཀྱི་གཉེན་པོར་སྟོང་ཉིད་རྟོགས་པའི་ཤེས་རབ་གལ་ཆེ་བར་རྒྱུད་བླ་དང་།
    སྤྱོད་འཇུག་ལས་གསུངས་པ་སོགས་གནས་སྐབས་དང་མཐར་ཐུག་གི་ཕན་ཡོན་མང་ངོ༌། ། ཐབས་དང་ལྡན་ཞེས་པ་ནི།
    རྒྱན་ལས། ཤེས་རབ་ཐབས་དང་ལྡན་པ་ལ། །ཞེས་པའི་དོན་ཏེ། སྟོང་ཉིད་རྐྱང་པས་ནི་ཐེག་ཆེན་གྱི་ལམ་གང་ཡང་མི་ཕྱིན་པས།
    སྦྱིན་སོགས་ཐབས་ཀྱི་ཆ་ཀུན་ཚང་བའི་རྣམ་པ་ཐམས་ཅད་ཀྱི་མཆོག་དང་ལྡན་པའི་སྟོང་ཉིད་བསྒོམ་དགོས་པར་བསྟན་ཏེ་ཤེས་རབ་ཁྱད་པར་ཅན་སྒྲུབ་ཚུལ་ཡིན་ལ།
    ཕྱིན་དྲུག་གི་ཡོན་ཏན་སྒྲུབ་ཚུལ་རྒྱན་ལས་གསུངས་པ་འདི་དག་ནི་འོད་སྲུང་གིས་ཞུས་པའི་མདོའི་དོན་ནོ༑
    ༑གཞན་ཡང་། ཇོ་བོས། ལོག་ལྟའི་དབང་གིས་ཡང་དག་དོན་མི་རྟོགས་པས་ཡང་དག་དོན་ལ་གཞིགས། །ཞེས་དང་།
    ཐབས་གོམས་དབང་གི་བདག་ཉིད་ཀྱིས། །གང་དེའི་ཤེས་རབ་རྣམ་བསྒོམས་པ། །དེས་ནི་བྱང་ཆུབ་མྱུར་དུ་འཐོབ།
    །ཅེས་དང་། ཤེས་རབ་ཀྱི་མཆོག་གང་ལའང་དེར་འཛིན་མེད་པ་ཡིན། ཞེས་དང༌། ཡང་སྟོང་ཉིད་ལེགས་པར་རྟོགས་ན་དེའི་ཁོངས་སུ་ཕྱིན་དྲུག་གི་ཉམས་ལེན་འདུས་པར་གསུངས་ལ།
    པུ་ཏོ་བས་ཀྱང་དེ་ལྟར་གསུངས་ཤིང་། དེའི་ཤེས་བྱེད་དུ། ཤེས་རབ་ཕ་རོལ་ཕྱིན་ལ་བསླབ་པར་བྱས་རྣམས་ཀྱིས།
    །ཕ་རོལ་ཕྱིན་པ་ཐམས་ཅད་འདིར་ནི་འདུས་པར་གསུངས། །ཞེས་སྡུད་པའི་ལུང་འདི་འདྲེན་ནོ། །
    དགོན་པ་བས། ཤེས་རབ་ཀྱི་རྩ་བ་རང་སེམས་ལ་ལྟ་བ་ལ་ཐུག་ཅེས་གསུངས་ཏེ། ལུང་འདི་དག་གིས་སྟོང་ཉིད་བསྒོམ་དགོས་པ་དང་།
  95: བདེན་མེད་རྟོགས་པ་ཤེས་རབ་ཀྱི་མཆོག་ཡིན་པ་དང་། ཐབས་ཤེས་གཉིས་ཀ་ཚང་དགོས་པ་སོགས་བསྟན་ཏོ།
    །དེ་ལ་ཐོག་མར་ཐོས་པའི་ཤེས་རབ་གལ་ཆེ་བའང་། ཇོ་བོས། གནས་ལུགས་མ་རྟོགས་བར་དུ་ཐོས་པ་དགོས་པས་བླ་མའི་གདམས་ངག་ཉོན།
    ཞེས་དང་། རྣལ་འབྱོར་བ་ཆེན་པོས། ཇོ་བོ་པ། སངས་རྒྱས་སྒྲུབ་པ་ལ་པོ་ཏི་མཛོ་སྐེད་ཙམ་པ་ལ་བྱ་བ་མ་བྱས་པར།
    ལག་མཐིལ་ཙམ་ཞིག་སྟོན་པ་ཙུག སྦེད་པ་ཙུག་བྱས་པས་གང་ཡང་མི་ཕྱིན་གསུངས། ཕུ་ཆུང་བས། བཀའ་པོད་ཞལ་ཕྱེ་བ་སྔས་ན་བཞག་ནས།
    ཁོ་བོ་ཅག་སློབ་པ་བྱ་བ་ཡིན་པས་ལྟ་བ་མ་བྱུང་ཡང་། འདི་ཀུན་ལ་ཞེ་བསྔགས་བྱེད་ལགས། ཆོས་མི་ཤེས་པར་བྱེད་ཟེར་བ་ཇི་ལྟར་བྱེད་དམ་གསུངས།
    ཤ་ར་བས། སངས་མ་རྒྱས་བར་དུ་སློབ་གཉེར་ལ་ཚར་བ་མེད། སངས་རྒྱས་ཙ་ན་ཚར་བ་ཡིན་གསུངས། གཞན་ཡང་རྒྱལ་སྲས་པ་ཉིད་ཀྱིས།
    ཤེས་རབ་མེད་པར་ཐར་ལམ་མི་བགྲོད་པས། །བདེན་གཉིས་ཟབ་མོའི་དོན་ལ་མཁས་པར་གྱིས། །ཞེས་དང་།
    དེ་ལྟར་སྦྱིན་པ་ལ་སོགས་ལྔ་པོ་ཡང་། །ཕར་ཕྱིན་འགྱུར་བ་ཤེས་རབ་ལ་ལྟོས་ཕྱིར། །ཆོས་ཀུན་སངས་རྒྱས་ལམ་དུ་འགྱུར་འདོད་པས།
    །ཤེས་རབ་ཕ་རོལ་ཕྱིན་ལ་བསླབ་པར་བྱ། །ཞེས་དང་། དོན་ཡོད་བསྡུ་བཞིས་དོན་ཆེན་བསྒྲུབ་སླད་དུ།
    །ཞེས་སོགས་ཤེས་རབ་གསུམ་ལ་སློབ་པར་སྨོན་ཞིང་ཐུགས་ཉམས་སུའང་བཞེས་པར་མཛད་དོ། ། གཉིས་པ་མདོ་ལས་གསུངས་པའི་ཆོས་བཞི་ལ་བསླབ་པ་ལ་བཞི།
    རང་གི་འཁྲུལ་པ་རང་གིས་བརྟགས་ནས་སྤང་བ།
  96: བྱང་སེམས་ཀྱི་ཉེས་པ་སྨྲ་བ་སྤང་བ། སྦྱིན་བདག་གི་ཁྱིམ་ལ་ཆགས་པ་སྤང་བ། རྩུབ་མོའི་ཚིག་སྨྲ་བ་སྤང་བའོ།
    །དང་པོ་ནི། ཞེས་གསུངས། དོན་ནི། ཐེག་ཆེན་ལ་ཞུགས་པའི་གང་ཟག་སོགས་ཀྱིས་རང་གི་འཁྲུལ་པའམ་སྐྱོན་ལ་རང་གིས་དུས་རྟག་ཏུ་ཡང་ཡང་མ་བརྟགས་ན།
    རང་ལ་མཁས་བཙུན་སོགས་ཀྱི་ཡོན་ཏན་གང་ཡང་མེད་པར་མ་ཟད། རང་སྐྱོན་རི་རབ་ཙམ་ཡོད་པའང་མི་མཐོང་བར་བདག་ཆོས་པ་ཡིན་ནོ་སྙམ་པ་དང་།
    གཞན་ཕལ་ཆེར་གྱིས་ཀྱང་ཕྱི་ཚུལ་ལ་བལྟས་ནས་འདི་ཆོས་པའོ་སྙམ་དུ་བཟུང་ཡང༑ ཆོས་པ་མིན་བཞིན་དུ་ཆོས་པར་བརྫུས་པའི་གཟུགས་ཀྱིས་ཆོས་མིན་གྱི་བྱ་བ་ཚེ་འདིའི་དགྲ་འདུལ་གཉེན་སྐྱོང་སོགས་ཀྱང་བྱེད་སྲིད་པས་ན་རང་སྐྱོན་ལ་མི་བརྟག་པ་ཉེས་པ་ཆེའོ།
    ། དེའི་ཕྱིར་དུས་རྒྱུན་དུ་རང་གི་སྒོ་གསུམ་གྱི་འཁྲུལ་པ་ལ་ཞིབ་ཏུ་བརྟགས་ནས་སྤོང་བ་ནི་རྒྱལ་སྲས་རྣམས་ཀྱིས་རང་སྐྱོན་ངོས་བཟུང་སྟེ་སྤོང་ཚུལ་གྱི་ལག་ལེན་ཡོན་ནོ་ཞེས་པའོ།
    །གཞན་ཡང་ཚོམས་ལས༑ བདག་ཉིད་ཀྱི་ནི་རིགས་པ་དང་། །མི་རིགས་བྱ་ལ་བརྟག་པར་བྱ། །ཞེས་དང་།
    སྤྱོད་འཇུག་ལས། གང་ཚེ་འདི་ནི་ཅི་བྱེད་ཅེས། །བདག་གི་སྐྱོན་ལ་བརྟག་པར་གྱིས། །ཞེས་པ་ལྟར་རང་སྐྱོན་ལ་རྟོག་ཅིང་དཔྱོད་པའི་སྒོ་ནས་སྤོང་བ་གལ་ཆེ་ཞིང་།
    ཁྱད་པར་རང་ཐེག་ཆེན་ལ་ཞུགས་པ་ཡིན་ན་གཞན་མ་དད་པ་བསྲུང་བའི་ཐབས་སུ་རང་གི་འཁྲུལ་པ་ལ་བརྟགས་ནས་སྤང་དགོས་ཏེ༑
    བློ་གྲོས་རྒྱ་མཚོས་ཞུས་པ་ལས། ཐེག་པ་ཆེན་པོ་སྡུད་པར་འགྱུར་བའི་ཆོས་གཅིག་སྟེ།
  97: བདག་གི་འཁྲུལ་པ་ལ་རྟོག་པས་སེམས་ཅན་ཐམས་ཅད་རྗེས་སུ་བསྲུང་བར་བྱའོ། །ཞེས་དང་། ཆོས་ཡང་དག་པར་སྡུད་པ་ལས།
    གཞན་མ་དད་པ་བསྲུང་བ་ནི་ཚུལ་ཁྲིམས་བསྲུང་བའོ། །ཞེས་དང་། བྱང་ཆུབ་སེམས་དཔའི་སོ་སོར་ཐར་པ་ལས།
    འཇིག་རྟེན་མ་དད་པ་བྱེད་པ་བརྟགས་ཏེ་བསལ་བར་བྱའོ། །ཞེས་གསུངས་ཤིང་། སྤྱོད་འཇུག་ལས་ཀྱང་།
    སོ་ཤིང་དང་ནི་མཆིལ་མ་དག །ཅེས་སོགས་དང་། འཇིག་རྟེན་མ་དད་གྱུར་པ་ཀུན། །མཐོང་དང་དྲིས་ཏེ་སྤང་བར་བྱ།
    །ཞེས་སོགས་མང་ལ། བསླབ་བཏུས་ལས། འབྲས་བུ་མེད་པའི་བྱེད་སྤངས་པས། །ཞེས་སོགས་གཞན་ལ་ཕན་པའི་དོན་དང་འབྲས་བུ་མེད་ཅིང་གཞན་མ་དད་པ་སྐྱེ་བའི་རྒྱུ་སྤང་ཚུལ་མང་དུ་གསུངས་ཤིང༌།
    །ཡང་༑ ཀུན་ཏུ་མི་རྒོད་འཇམ་པ་དང་། །རན་ཅིང་མཉེན་པར་སྨྲ་བ་ཡིས། །སྐལ་ལྡན་སྐྱེ་བོ་འདུན་པར་འགྱུར།
    །གཟུང་བར་འོས་པའང་སྐྱེ་བར་འགྱུར། །ཞེས་རང་སྐྱོན་ལ་བརྟགས་ནས་སྤངས་པའི་ཕན་ཡོན་གཞན་དད་ཅིང་ཚིག་གཟུང་བའི་འོས་སུ་འགྱུར་བ་དང་།
    དེ་བཞིན་དུ་གཞན་མ་དད་པ་མ་བསྲུངས་པའི་ཉེས་པའང་། དེ་ཉིད་ལས། དེ་ནི་གཟུང་འོས་མ་ཡིན་ན།
    །འཇིག་རྟེན་རྒྱལ་བའི་མྱུ་གུ་བརྙས། །ཐལ་བས་གཡོགས་པའི་མེ་བཞིན་དུ། །སེམས་ཅན་དམྱལ་ལ་སོགས་པར་བསྲེག
    །ཅེས་གཞན་ལ་གནོད་འགྱུར་བསྲུང་བའི་སྐབས་སུ་གསུངས་ཏེ། བྱང་སེམས་རང་གི་ལུས་ངག་གི་ཉེས་སྤྱོད་མ་བསྲུངས་ན་གཞན་མ་དད་པས་རང་ལ་བརྙས་པར་འགྱུར་ཞིང་།
    དེས་ཕ་རོལ་པོ་ངན་སོང་དུ་འགྲོ་བས་ན་རང་ཉིད་ལའང་ཉེས་པར་འགྱུར་བའོ། །
  98: ཡང་། དེ་ཕྱིར་རྒྱལ་བས་སྡོམ་པའི་མདོར། །གང་གིས་སེམས་ཅན་མ་དད་འགྱུར། །དེ་ནི་བསྒྲིམས་ཏེ་སྤང་བྱ་ཞེས།།
    དཀོན་མཆོག་སྤྲིན་ལས་བཀའ་སྩལ་ཏོ། །ཞེས་གསུངས་ནས་མདོ་དྲངས་ཏེ་རྒྱས་པར་གསུངས་སོ༑ ༑གཞན་ཡང་ཇོ་བོས།
    གཞན་སྐྱོན་མི་བརྟག་རང་སྐྱོན་བརྟགས་ལ་རང་སྐྱོན་ཁྲག་ངན་བཞིན་དུ་ཕྱུང་། །ཞེས་པ་དང་།
    བདག་གི་ཉེས་པ་བསྒྲག་བྱ་ཞིང་། །ཞེས་དང་། འབྲོམ་གྱིས་ཀྱང་། རང་མཚང་རང་གིས་བྲུས་དང་མཁས་པ་ཡིན།
    །ཞེས་གསུངས། པུ་ཏོ་བས། དེའང་སོ་སོའི་སྐྱེ་བོའི་དུས་ན་སེམས་ཅན་གྱི་དོན་དུ་རང་གི་འཁྲུལ་པ་སྤང་བ་ལ་གཙོ་བོར་བྱ་ཞེས་དང་།
    ཁ་རག་པས། གཞན་གྱི་སྐྱོན་ལ་མ་རྟོག་པར། །རང་སྐྱོན་རྟོག་ལ་སྤོངས་ཤིག་ཨང་། །ཞེས་དང་།
    ཤ་བོ་པས། རང་སྐྱོན་ཆེན་པོའང་མི་ཚོར་བར་གཞན་སྐྱོན་ཕྲ་མོ་ཙམ་ཡང་ཚོར་བ་འདི་ཞེས་རང་ལ་སྨད་པར་མཛད་དོ།
    །གཞན་ཡང་རྒྱལ་སྲས་པ་ཉིད་ཀྱིས། མཁས་པ་དང་། བཙུན་པ་དང་། བཟང་བའི་ཡོན་ཏན་གང་ཡང་མེད་བཞིན་དུ་རང་བཟང་པོར་རེ་བའི་རློམ་སྟངས་ཅན།
    རང་སྐྱོན་རི་རབ་ཙམ་ཡང་མི་མཐོང་ཞིང་གཞན་སྐྱོན་རྡུལ་ཙམ་ལའང་རྟོག །རང་དོན་ཞེ་ལ་བཞག་ནས་གཞན་དོན་བྱེད་པར་སྨྲ།
    ཆོས་པར་བརྫུས་ནས་ཚེ་འདིའི་ཆེ་ཐབས་འབའ་ཞིག་སྒྲུབ་པ་ཁྱོད་ཀྱིས། སྔར་ཡང་རང་གི་སྤྱོད་པ་ལ་མ་བརྟགས་པར་རང་གིས་རང་བསླུས་པས།
    ཞེས་སོགས་རང་ཉིད་ལ་སུན་འབྱིན་མཛད་དོ། ། གཉིས་པ་ནི། ཞེས་གསུངས། དོན་ནི། ཐེག་ཆེན་ལ་ཞུགས་པའི་གང་ཟག་གིས་ཉོན་མོངས་སྤྱི་དང་ཁྱད་པར་ཕྲག་དོག་གི་དབང་གིས།
  99: རྒྱལ་བའི་སྲས་གཞན་དག་གི་སྤྱོད་ཚུལ་ལ་བརྟགས་ནས་ཉེས་པ་གླེང་བར་བྱས་ན་བདག་ཉིད་ལ་ཉེས་ལྟུང་གིས་གོས་ནས་ཐེག་ཆེན་གྱི་ལམ་ལས་ཉམས་པར་འགྱུར་བས་ན།
    སྤྱིར་སེམས་ཅན་ཀུན་དང་ཁྱད་པར་ཐེག་པ་ཆེ་ཆུང་གཉིས་ལས་སྔ་མ་ལ་ཞུགས་པའི་གང་ཟག་གི་ཉེས་པ་ཕྲ་མོ་ཙམ་ཡང་མི་སྨྲ་བར་ངག་སྡོམ་པར་བྱེད་པ་ནི་རྒྱལ་སྲས་རྣམས་ཀྱིས་གཞན་གྱི་སྐྱོན་ལ་མི་བརྟག་ཅིང་མི་གླེང་བའི་ལག་ལེན་ཡིན་ནོ་ཞེས་པའོ།
    ། གཞན་ཡང་ཚོམས་ལས། གཞན་གྱི་སྐྱོན་ལ་མི་བརྟག་ཅིང་། །གཞན་གྱིས་བྱས་དང་མ་བྱས་མིན། །ཞེས་དང་།
    བསླབ་བཏུས་སུ་མདོ་དྲངས་པ་ལས། ཉིན་དང་མཚན་མོ་དེ་བཞིན་ལན་གསུམ་དུ། །བྱང་ཆུབ་སེམས་དཔའ་རྣམས་ལ་མགོས་ཕྱག་འཚལ།
    །རྟག་ཏུ་འདོད་བཞིན་སྤྱད་པ་སྤྱོད་པ་ན། །དེ་དག་འཁྲུལ་པ་ཙམ་ཡང་མི་བཙལ་ལོ། །ཞེས་སོགས་གསུངས་པར་ལྟར།
    གཞན་སེམས་ཅན་ཀུན་དང་ཁྱད་པར་ཐེག་ཆེན་ལ་ཞུགས་པའི་གང་ཟག་གི་འཁྲུལ་པ་ཅུང་ཟད་ཙམ་ཡང་བཙལ་མི་རུང་བར་གསུངས་ཤིང་།
    དེ་བཞིན་དུ་ཡང་དེ་ཉིད་ལས། དེ་བཞིན་གཤེགས་པས་དོན་གྱི་དབང་འདི་གཟིགས་ནས་གང་ཟག་གིས་གང་ཟག་གི་དྲོད་མི་གཟུང་གི་ང་དང་ང་འདྲ་བས་གང་ཟག་གི་དྲོད་བཟུང་ངོ་།
    །ཞེས་དང་། འདི་ནི་འདི་འདྲའོ། །འདི་ནི་འདི་འདྲའོ་ཞེས་གཞན་ལ་དཔྱད་པར་མི་བྱའོ་ཞེས་སོགས་རང་ལ་གནོད་འགྱུར་འགོག་པའི་སྐབས་སུ་མང་དུ་གསུངས་སོ།
    ། དད་པའི་སྟོབས་བསྐྱེད་པ་ལ་འཇུག་པའི་ཕྱག་རྒྱའི་ཁ་མདོ་ལས། འགའ་ཞིག་ཁྲོས་ནས་ཕྱོགས་བཅུའི་སེམས་ཅན་ཐམས་ཅད་བཙོན་རར་བཅུག་པ་བས་བྱང་སེམས་ལ་ཁྲོས་ཏེ་རྒྱབ་ཀྱིས་ཕྱོགས་ཏེ་འདུག་ནས་མ་རུངས་པ་འདི་མི་བལྟའོ་ཟེར་ན་སྡིག་པ་ཆེས་གྲངས་མེད་སྐྱེད་པ་དང་།
  100: འཛམ་གླིང་གི་སེམས་ཅན་ཐམས་ཅད་ཀྱི་བདོག་པ་འཕྲོག་པ་བས་ཀྱང་༑ བྱང་སེམས་གང་ཡང་རུང་བ་ལ་སྨད་ན་ཉེས་པ་ཆེ་བ་སོགས་གསུངས་ཤིང་དེ་བཞིན་དུ་ངེས་པ་དང་མ་ངེས་པར་འཇུག་པའི་ཕྱག་རྒྱའི་མདོ་དང་།
    རབ་ཏུ་ཞི་བ་རྣམ་པར་ངེས་པའི་ཆོ་འཕྲུལ་གྱི་མདོ་སོགས་སུ་བྱང་སེམས་རྣམས་དགེ་མི་དགེའི་ཞིང་ཤིན་ཏུ་སྟོབས་ཆེ་བ་ཡིན་པར་གསུངས་ལ།
    སྤྱོད་འཇུག་ལས་ཀྱང་། གང་ཞིག་དེ་འདྲའི་རྒྱལ་སྲས་སྦྱིན་བདག་ལ། །ཞེས་སོགས་གསུངས། དེའང་སེམས་བསྐྱེད་པའི་བྱང་སེམས་ལ་ཞེ་སྡང་གིས་མི་བསྔགས་པ་དང་།
    མི་སྙན་པ་བརྗོད་ན་ནག་ཆོས་སུ་འགྱུར་ལ། དེའི་གཉེན་པོའི་དཀར་ཆོས་ནི། བྱང་སེམས་ཐམས་ཅད་ལ་སྟོན་པའི་འདུ་ཤེས་བསྐྱེད་ཅིང་ཕྱོགས་བཅུར་དོན་གནས་ཀྱི་ཡོན་ཏན་བརྗོད་པའོ།
    །དེས་ན་འོད་སྲུང་གིས་ཞུས་པ་ལས། བདག་ནི་སེམས་ཅན་ཐམས་ཅད་ལ་སྟོན་པའི་འདུ་ཤེས་བསྐྱེད་ལགས་སོ།
    །དེ་ཅིའི་སླད་དུ་ཞེ་ན་དབང་པོ་སྨིན་པ་དང་མ་སྨིན་པ་གང་ཡིན་འཚལ་བ་མ་མཆིས་པའི་ཕྱིར་རོ་ཞེས་པ་ལྟར་སེམས་ཅན་ཐམས་ཅད་ལ་སྟོན་པའི་འདུ་ཤེས་བསྐྱེད་ནས་དག་སྣང་སྦྱོང་བ་གལ་ཆེའོ།
    །བཤེས་སྤྲིངས་སོགས་ལས་ཀྱང་ཨ་མྲའི་འབྲས་བུ་བཞིན་མི་ལའང་རིགས་བཞི་ཡོད་པར་གསུངས་ཤིང་།
    ཁྱད་པར་ནང་སྨིན་ལ་ཕྱི་མ་སྨིན་པ་དེ་འདྲ་བ་ལ་བརྟེན་ནས་སྡིག་གསོག་པས་མ་མཐོང་བའི་གཡང་ས་ཆེན་པོ་ཐལ་བས་གཡོགས་པའི་མེ་དོང་བཞིན་ཡིན་པར་གསུངས་པས་གཟབ་དགོས་སོ།
    ། གཞན་ཡང་ཇོ་བོས། གཞན་གྱི་འཁྲུལ་པ་བཙལ་མི་བྱ། །གཞན་གྱི་ཡོན་ཏན་བསྒྲག་པར་བྱ། །ཞེས་དང་།
  101: གང་ཟག་ཆོས་ཀྱི་མིག་ཅན་དང་། །ལས་དང་པོ་བའི་སེམས་ཅན་ལ། །སྟོན་པའི་འདུ་ཤེས་བསྐྱེད་པར་བྱ།
    །སེམས་ཅན་ཐམས་ཅད་མཐོང་བའི་ཚེ། །ཕ་མ་བུ་ཚའི་འདུ་ཤེས་བསྐྱེད། །ཅེས་དང་། འབྲོམ་གྱིས་ཀྱང་།
    གཞན་མཚང་ལྷོད་ལ་ཞོག་དང་དགེ་བ་ཡིན། །ཞེས་གསུངས། པུ་ཏོ་བས། སེམས་ཅན་སྐྱོན་གྱི་བདོག་ཡིན་ཕྱིར།
    །སྐྱོན་རྣམས་གང་ལའང་མི་རིགས་མི་བསམ། །ཞེས་སོགས་དང་༑ བྱང་སེམས་སོགས་ཡུལ་གང་བཟང་བཟང་ལ་སྡིག་བསགས་པ་འདིས་སྤྱིར་དགེ་བ་ཐམས་ཅད་ཕྱགས་མས་འདེབས།
    སྒོས་བྱང་ཆུབ་ཀྱི་སེམས་རྒྱང་དུ་འཕེན། བྱང་སེམས་ནི་གང་བཞུགས་ཆ་མེད། ཅེས་སོགས་དང་།
    དེས་ན་སེམས་ཅན་ཐམས་ཅད་ཀྱི་འཁྲུལ་པ་ལ་མི་བརྟག། སྒོས་བླ་མའི་འཁྲུལ་པ་ལ་མི་བརྟག་ཅེས་གསུངས།
    ཁ་རག་པས། ཐེག་ཆེན་སྟོན་པའི་བླ་མ་ཡི། །ཕྱི་རོལ་སྤྱོད་ལམ་མི་མཛེས་ཀྱང་། །ནང་གི་ཐུགས་དགོངས་མི་ཤེས་པས།
    །བླ་མའི་སྐྱོན་ལ་མ་རྟོག་ཨང་ཞེས་དང༌། གླང་ཐང་པས། གང་ཟག་གི་ཚོད་གང་ཟག་གིས་མི་ཟིན་པས་སུ་ལའང་སྐུར་བ་མི་གདབ།
    ཅེས་དང་། འཆད་ཀ་བས། ཡན་ལག་ཉམས་པ་བརྗོད་མི་བྱ། །ཞེས་དང་། གཞན་ཕྱོགས་གང་ཡང་མི་བསམ་མོ།
    །ཞེས་གཞན་ལ་ཚུལ་འཆལ་ཟེར་བ་སོགས་ཀྱི་སྐྱོན་མི་བརྗོད་པ་དང༑ སེམས་ཅན་སྤྱི་དང་ཁྱད་པར་ཆོས་སྒོར་ཞུགས་པའི་སྐྱོན་བསམ་མི་རུང་བར་གསུངས་སོ།
    །གཞན་ཡང་རྒྱལ་སྲས་པ་ཉིད་ཀྱིས། སྤྱིར་ལོང་གཏམ་ལ་སྙིང་པོ་མེད། མི་དགེ་བ་འཕེལ། སྒོས་སུ་གཞན་ལ་སྨད་པས་རང་མི་མཐོ་བའི་སྟེང་དུ་ཉེས་པ་ཕོག
    ཆགས་སྡང་འཕེལ།
  102: ཁྱད་པར་ཆོས་དང་གང་ཟག་སྡེ་རིས་སུ་ཕྱེ་ནས་སྨོད་པ་འདི་རང་འཇིགས། ཞེས་དང་། ཕྲག་དོག་དབང་གིས་ཆོས་དང་གང་ཟག་ལ།
    །སྨད་ནས་བདག་དགེ་ཉམས་ཤིང་གཞན་སེམས་འཁྲུལ། །དེ་བས་གཞན་ལ་ཕན་ངེས་མ་གཏོགས་པ། །གཞན་ལ་སྐྱོན་བརྗོད་མ་མཛད་ཅེས་གསུངས་ཤིང་།
    དེ་ལྟར་ཐུགས་ཉམས་སུ་བསྟར་རོ། ། གསུམ་པ་ནི། ཞེས་གསུངས། དོན་ནི། རང་ལ་རྙེད་པ་དང་བཀུར་སྟི་སྟོབ་པའི་མཛའ་བཤེས་དང་སྦྱིན་བདག་ལ་ཆགས་པའི་དབང་གིས་ཐེག་ཆེན་ལ་ཞུགས་པའི་གང་ཟག་ནང་ཕན་ཚུན་རྙེད་བཀུར་སོགས་ཀྱི་དོན་དུ་རྩོད་པར་འགྱུར་ཞིང་།
    ཐོས་བསམ་སྒོམ་གསུམ་སོགས་དམ་པའི་ཆོས་ཀྱི་བྱ་བ་རྣམས་ཀྱང་ཉམས་པར་འགྱུར་བས་ན། མཛའ་བཤེས་ཀྱི་ཁྱིམ་དང་སྦྱིན་བདག་གི་ཁྱིམ་རྣམས་ལ་ཆགས་པ་སྤོང་བ་ནི་རྒྱལ་སྲས་རྣམས་ཀྱིས་རྙེད་བཀུར་འབྱུང་བའི་ཁྱིམ་ལ་ཆགས་པ་སྤོང་ཚུལ་གྱི་ལག་ལེན་ཡིན་ནོ་ཞེས་པའོ།
    །གཞན་ཡང་ལྷག་བསམ་བསྐུལ་བ་ལས། རྙེད་པ་དང་བཀུར་སྟི་ནི་འདོད་ཆགས་སྐྱེད་པ་ཡིན་པར་བརྟག་པར་བྱའོ།
    །རྙེད་པ་དང་བཀུར་སྟི་ནི་དྲན་པ་འཇོམས་པར་བྱེད་པ་བརྟག་པར་བྱའོ། ། དེ་བཞིན་དུ་སྦྱར་ཏེ།
    ངོ་ཚ་ཁྲེལ་མེད་སྐྱེད་པ་དང་། མཛའ་བཤེས་ཀྱི་ཁྱིམ་དང་སློང་མོ་སྟེར་བའི་ཁྱིམ་ལ་བལྟ་བ་དང་།
    སེར་སྣ་བྱེད་པ་དང༌། མི་མཛའ་བ་གནས་པར་བྱེད་པ་དང་། མཛའ་བོ་སྤང་བ་དང༌། ཞེས་སོགས་དང༌།
    བྱང་ཆུབ་སེམས་དཔའ་རྙེད་པ་དང་བཀུར་སྟི་ལ་ཉེས་དམིགས་གང་དག་བརྟག་པར་བྱ་བ་ནི་འདི་ལྟ་བུ་འདི་དག་གོ
    །བརྟགས་ནས་འདོད་པ་ཆུང་བར་བྱ་ཡི།
  103: ཡོངས་སུ་གདུ་བར་ནི་མི་བྱའོ། །ཞེས་སོགས་དང་། འདོད་པ་ཆུང་བ་ལ་ཆོས་འདི་ལྟ་བུ་དག་མེད་པའི་ཕྱིར་ཏེ།
    དེའི་སངས་རྒྱས་ཀྱི་ཆོས་རྣམས་ལ་བར་ཆད་མེད་པ་ཡིན་ཞེས་དང་། ཕན་ཡོན་འདི་ལྟ་བུ་འདི་དག་ཤེས་པར་བྱས་ནས་བྱང་ཆུབ་སེམས་དཔའ་མཁས་པས་རྙེད་པ་དང་བཀུར་སྟི་ཐམས་ཅད་སྤང་བའི་ཕྱིར་ལྷག་པའི་བསམ་པས་འདོད་པ་ཆུང་བ་ལ་གནས་པར་བྱ་ཞིང་།
    འདོད་པ་ཆུང་བ་ལ་བསྟེན་པར་བྱའོ། ། ཞེས་རྙེད་བཀུར་གྱི་ཉེས་པ་དང༌། འདོད་ཆུང་ཆོག་ཤེས་ཀྱི་ཕན་ཡོན་གསུངས་ལ།
    འོད་སྲུང་གིས་ཞུས་པ་ལས་ཀྱང་། ལྟ་གྱུར་འཆིང་དང་རྙེད་དང་བཀུར་སྟི་དང་། །གྲགས་པའི་འཆིང་བ་རབ་ཏུ་བྱུང་བ་ཡི།
    །འཆིང་བ་དམ་ཞེས་འཕགས་པ་རྣམས་ཀྱིས་གསུངས། །དེ་བས་རྟག་ཏུ་རབ་ཏུ་བྱུང་བས་སྤང་། །ཞེས་གསུངས་ལ།
    སྤྱོད་འཇུག་ལས། བདག་ནི་རྙེད་མང་བཀུར་སྟི་བཅས། །བདག་ལ་མང་པོ་དགའོ་ཞེས། །དེ་འདྲའི་སྙེམས་པ་འཆང་གྱུར་ན།
    །ཤི་བའི་འོག་ཏུ་འཇིགས་པ་སྐྱེ། །ཞེས་སོགས་དང་། རྙེད་པ་དག་ནི་མང་བྱུང་ཞིང་། །ཞེས་སོགས་མང་དུ་གསུངས་སོ།
    ། གཞན་ཡང་ཇོ་བོས། རབ་བྱུང་འཆིང་བ་དམ་པོ་གང༌། །རྙེད་པ་དང་ནི་བཀུར་སྟི་སྟེ། །འཆིང་བ་དེ་ལས་གྲོལ་བ་གང་།
    །མེ་ཡི་ནང་གི་པདྨ་བཞིན། །ཞེས་དང་། པུ་ཏོ་བས་ཀྱང་། རྙེད་སོགས་བཞི་པོ་གཞན་ལ་སྣང་ཡང་།
    །དེ་ཉིད་ཤི་ཟིན་འདྲ་བར་ཤེས་བྱ། །མདོ་སྨད་ཇོ་བོས་སྦྱང་མར་བླངས་བཞིན། །དེ་བས་རྙེད་སོགས་བཞི་ལ་དགྲར་གཟུང་།
    །ཞེས་དང་། ཤ་བོ་པས།
  104: ཆོས་པ་གཞན་ལ་བསྙེན་བཀུར་བྱེད་པ་མཐོང་ན་ཁོས་མི་བཟོད་པ་འདི། ཞེས་རང་ལ་སུན་འབྱིན་མཛད་དེ།
    རྙེད་བཀུར་གྱི་དོན་དུ་བདག་བསྟོད་གཞན་སྨོད་བྱེད་པ་ཉེས་པ་ཆེ་བས་སོ༑ ༑སྨྱུག་རུམ་པས།
    རྙེད་པ་དང་བཀུར་སྟི་ལ་རྒྱའམ་དོལ་གྱི་འདུ་ཤེས་བསྐྱེད་པར་བྱའོ། །ཞེས་གསུངས། གཞན་ཡང་རྒྱལ་སྲས་པ་ཉིད་ཀྱིས།
    རྙེད་བཀུར་འཆིང་བྱེད་ཡིན་པས་འདོད་ཡོན་འཁྲི་བ་ཆོད། །ཅེས་དང་། རྙེད་བཀུར་ལ་སོགས་ཚེ་འདིའི་ཕུན་ཚོགས་རྣམས།
    །འབད་ནས་བསྒྲུབས་ཀྱང་འགྲུབ་པར་མ་ངེས་ལ། །གྲུབ་ཀྱང་སྲེད་པ་ལྷག་པར་འཕེལ་འགྱུར་ཏེ། །བུད་ཤིང་མང་པོས་མེ་ལྕེ་འཕེལ་བ་བཞིན།
    །ཞེས་དང་། ཆོག་ཤེས་བློ་དང་ལྡན་ན་ཕྱུག་པོའི་མཐར་ཐུག་ཡིན། །གང་ལའང་ཆགས་ཞེན་མེད་ན་སྐྱིད་པའི་མཐར་ཐུག་ཡིན།
    །ཞེས་གསུངས་ཤིང་། དེ་ལྟར་ཐུགས་ཉམས་སུ་བསྟར་བར་མཛད་དོ། ། བཞི་པ་ནི། ཞེས་གསུངས། དོན་ནི།
    རང་གི་ངག་གི་ཉེས་པ་ལ་མ་བརྟགས་པར་ཤིན་ཏུ་རྩུབ་པོའི་ཚིག་སྨྲས་པའི་དབང་གིས་གཞན་དག་གི་སེམས་འཁྲུགས་པར་འགྱུར་ཞིང་།
    རྒྱལ་བའི་སྲས་རྣམས་ཀྱི་ཚིག་སྨྲ་བ་ན། འཇམ་ཞིང་རན་པ་དང་། ཕེབས་པར་སྨྲ་དགོས་པ་སོགས་ཀྱི་སྤྱོད་ཚུལ་བཟང་པོ་ལས་ཀྱང་ཉམས་པར་འགྱུར་བས་ན་ངག་རྩུབ་པོ་སྨྲ་བ་ནི་ཉེས་པ་ཆེའོ།
    །དེའི་ཕྱིར་གཞན་དག་དང་གཏམ་སྨྲ་བ་ན་བརྟགས་ནས་ཕ་རོལ་གྱི་ཡིད་དུ་མི་འོང་བའི་ཚིག་རྩུབ་པོ་སྨྲ་བ་སྤོང་བ་ནི་རྒྱལ་སྲས་རྣམས་ཀྱིས་མི་སྙན་པའི་ཚིག་སྤོང་ཚུལ་གྱི་ལག་ལེན་ཡིན་ནོ་ཞེས་པའོ།
    །གཞན་ཡང་མཛོད་ལས། ཚིག་རྩུབ་པོ་ནི་མི་སྙན་པ། །
  105: ཞེས་པ་ལྟར། ཚིག་རྩུབ་ནི་ཀུན་ནས་མནར་སེམས་སྐྱེ་བའི་གཞིར་གྱུར་པའི་སེམས་ཅན་ལ་དུག་གསུམ་གང་རུང་གིས་བསླང་བའི་ཚིག་མི་སྙན་པ་བརྗོད་པའོ།
    ། བརྗོད་ཚུལ་ནི། བདེན་མི་བདེན་གང་ཡང་རུང་རིགས་སམ། སྒོ་གསུམ་མམ། ཚུལ་ཁྲིམས་སོགས་ཀྱི་སྐྱོན་མངོན་ལྐོག་གང་ཡིན་ལ་རང་གིས་བརྗོད་པའམ།
    གཞན་ལ་བརྗོད་དུ་བཅུག་པ་སོགས་ཀྱི་སྒོ་ནས་ཡུལ་དེས་གོ་བར་བྱས་པའོ། །དེའང་འཇམ་རྩུབ་གང་གི་སྒོ་ནས་བརྗོད་ཀྱང་ཕན་སེམས་འབའ་ཞིག་ཡིན་ན་མ་གཏོགས་ཚིག་རྩུབ་ཏུ་འགྲོའོ།
    །ལས་འབྲས་སྟོན་པའི་གསུང་རབ་རྣམས་ལས་འདིའི་ཉེས་དམིགས་མང་དུ་འབྱུང་ངོ་། །བསླབ་བཏུས་སུ་མདོ་དྲངས་པ་ལས་ཀྱང་།
    བྱང་ཆུབ་སེམས་དཔའ་གང་གིས་སེམས་ཅན་རྣམས་ལ་གནོད་པར་འགྱུར་བའི་ཚིག་དེ་སྨྲ་བར་མི་བྱའོ།
    །དེ་བཞིན་དུ་སྦྱར་ཏེ། གདུང་བར་འགྱུར་བ་དང༌། སྙིང་ལ་མི་འབབས་པ་དང་། རྣར་མི་སྙན་པ་སོགས་ཚིག་གི་སྐྱོན་མང་པོ་སྤངས་ནས།
    ཀུན་ཏུ་མི་རྒོད་འཇམ་པ་དང་། །ཞེས་སོ། །སྔར་དྲངས་པ་ལྟར། འཇམ་པ་དང་། མཉེན་པ་དང་། ཡིད་དུ་འོང་བ་སོགས་ཀྱི་ཚིག་སྨྲ་དགོས་པར་གསུངས་སོ༑
    ༑ དེ་བཞིན་དུ་རྒྱུད་ལས་ཀྱང་། བྱང་ཆུབ་སེམས་དཔའ་སེམས་ཅན་ཐམས་ཅད་ཀྱི་དོན་བྱ་བའི་ཕྱིར་ཐོག་མར་འགྲོ་བ་ནི་ཚིག་སྙན་པ་ཡིན་པའི་ཕྱིར་རོ།
    །ཞེས་དང་། སྤྱོད་འཇུག་ལས། སྨྲ་ན་ཡིད་ཕེབས་འབྲེལ་བ་དང་། །དོན་གསལ་ཡིད་དུ་འོང་བ་དང་།
    །ཞེས་སོགས་དང་། བཤེས་སྤྲིངས་ལས། རྒྱལ་བས་སྙིང་ལ་འབབས་དང་བདེན་པར་སྨྲ། །ལོག་པར་སྨྲ་ལྡན་སྐྱེས་བུ་རྣམས་ཀྱི་ནི།
    །
  106: སྦྲང་རྩི་མེ་ཏོག་མི་གཙང་ལྟ་བུའི་ཚིག །རྣམ་གསུམ་བཀའ་སྩལ་དེ་ལས་ཐ་མ་སྤང༌། །ཞེས་རྒྱལ་བས་སྐྱེས་བུ་རྣམས་ཀྱི་ཚིག་རྣམ་པ་གསུམ་བཀའ་སྩལ་ཏེ།
    སྙིང་ལ་འབབས་ཤིང་སྙན་པ་དང་། བདེན་པར་སྨྲ་བ་དང་། ལོག་པར་སྨྲ་བ་སྟེ་གསུམ་མོ། །དེ་དག་ནི་རིམ་པར་དགའ་བར་བྱེད་པ་སྦྲང་རྩི་ལྟ་བུ་དང་།
    མཛེས་ཤིང་བསྔགས་པར་འོས་པ་མེ་ཏོག་ལྟ་བུ་དང༌། སྨད་པའི་འོས་མི་གཙང་བ་ལྟ་བུ་སྟེ་གསུམ་གྱི་དང་པོ་གཉིས་བསྟེན་ཅིང་ཐ་མ་སྤང་བར་བྱའོ་ཞེས་ངག་གི་ཉེས་པ་སྤྱིར་བཀག་གོ
    ། གཞན་ཡང་ཇོ་བོས། གཞན་གྱི་སྙིང་ལ་མི་འབབས་པའི། །ཚིག་དེ་མཁས་པས་རིང་དུ་སྤང་། །ཞེས་དང་།
    རྟག་ཏུ་འཛུམ་པའི་བཞིན་དང་བྱམས་པའི་ཡིད་ཀྱིས་ཁྲོ་མེད་གསོང་པོར་སྨོས། ཞེས་དང༌། ཁ་རག་པས།
    ཚིག་རྩུབ་དུག་མདའ་མ་འཕེན་པར། །རྒྱུད་ངན་ཞེ་སྡང་སྤོངས་ཤིག་ཨང་། །ཞེས་དང་། འཆད་ཁ་བས།
    ཤག་ངན་མ་རྒོད། ཅེས་དང་། གནད་ལ་མི་དབབ་ཅེས་གསུངས་ཏེ། གཞན་གྱིས་ཚིག་ངན་སྨྲས་པའི་ལན་དུ་ཚིག་རྩུབ་མོས་ཤག་མི་འབྱེད་པ་དང༌།
    །མིའི་མཚང་འདྲུ། མི་མིན་གྱི་སྲོག་སྔགས་འདྲེན་པ་སོགས་གནད་དུ་ཕོག་པའི་ཚིག་རྩུབ་མི་སྨྲ་བའོ།།
    གཞན་ཡང་རྒྱལ་སྲས་པ་ཉིད་ཀྱིས། སྨྲ་བ་མང་པོས་མི་དགེ་སྐྱེད་སྲིད་ཅིང་། །ཞེས་སོགས་དང་།
    འོ་སྐོལ་གྱིས་སུ་ལའང་ཚིག་ངན་སྨྲ་མི་ནུས་གསུང་ཞིང་། ཅི་འདྲ་ཞིག་ལའང་བླ་མའམ། སྟོན་པའམ།
    སློབ་དཔོན་ནམ། དགེ་བཤེས་སམ། དབོན་པོའམ། དཔོན་པོ་ཞེས་སོགས་ཀྱིས་ཞེ་ས་མ་བཅུག་པར་མིང་རྐྱང་ནས་འབོད་མི་སྲིད་ཅིང་།
  107: ཉེ་གནས་ཟླ་བཟང་ལའང་སྟོན་པ་ཟླ་བཟང་ཞེས་གསུངས་པར་མཛད་དོ། ། དེ་ལྟར་རང་གི་འཁྲུལ་པ་རང་གིས་བརྟགས་ནས་སྤོང་བ་སོགས་ཆོས་བཞི་ནི་ལྷག་བསམ་བསྐུར་བའི་མདོ་ལས་བྱུང་བ་སྟེ།
    དེ་ཉིད་ལས། བྱམས་པ་བྱང་ཆུབ་སེམས་དཔའི་ཐེག་པ་པའི་གང་ཟག་ཆོས་བཞི་དང་ལྡན་ན་ཕྱི་མ་ལྔ་བརྒྱ་པ་ཐ་མ་ལ་དམ་པའི་ཆོས་རྣམ་པར་འཇིག་པའི་ཚེ་མ་སྣད་ཅིང་མ་སྨྲས་ལ་བདེ་བར་ཡོངས་སུ་ཐར་བར་འགྱུར་རོ།
    །བཞི་གང་ཞེ་ན། བདག་གི་འཁྲུལ་པ་ལ་སོ་སོར་རྟོག་པ་དང་། བྱང་ཆུབ་སེམས་དཔའི་ཐེག་པ་བའི་གང་ཟག་གཞན་གྱི་ཉེས་པ་མི་གླེང་བ་དང༌།
    མཛའ་བཤེས་ཀྱི་ཁྱིམ་དང་སློང་མོ་སྟེར་བའི་ཁྱིམ་ལ་མི་བལྟ་བ་དང༌།། ཡིད་དུ་མི་འོང་བའི་ཚིག་སྤོང་བ་སྟེ།
    ཞེས་གསུངས་སོ། ། གསུམ་པ་ཉོན་མོངས་སྤོང་ཚུལ་ལ་བསླབ་པ་ནི། ཞེས་གསུངས། དོན་ནི། ཆགས་སོགས་ཉོན་མོངས་རྣམས་ཅི་སྐྱེ་སྐྱེ་ལ་གཉེན་པོ་མ་བསྟེན་པར་སྐྱེར་བཅུག་ནས་རིམ་གྱིས་གོམས་ཤིང་འདྲིས་པར་གྱུར་ན་ཕྱི་ནས་གཉེན་པོས་བཟློག་ཅིང་སྤོང་བ་ཤིན་ཏུ་དཀའ་བས་ན།
    བླང་དོར་མི་བརྗེད་པའི་དྲན་པ་དང་། སྒོ་གསུམ་གྱི་གནས་སྐབས་ལ་ཅིར་འགྱུར་རྟོག་པའི་ཤེས་བཞིན་གྱི་སྐྱེས་བུས་གཉེན་པོའི་མཚོན་ཆ་ཤིན་ཏུ་རྣོན་པོའི་སྟོབས་ཤུགས་དང་ལྡན་པ་བཟུང་ནས།
    ཆགས་སོགས་ཉོན་མོངས་པ་རྣམས་དང་པོ་སྐྱེས་པ་ལ་ཕྱོགས་པའམ་སྐྱེས་མ་ཐག་མགོ་འབུར་ཙམ་ནས་འཇོམས་ཤིང་སྤོང་བར་བྱེད་པ་ནི་རྒྱལ་སྲས་རྣམས་ཀྱིས་ཉོན་མོངས་ལ་གཉེན་པོ་བསྟེན་ཚུལ་གྱི་ལག་ལེན་ཡིན་ནོ་ཞེས་པའོ།
    ། གཞན་ཡང་མདོ་སྡེའི་རྒྱན་ལས༑
  108: ཉོན་མོངས་རྣམས་ཀྱིས་བདག་འཇོམས་སེམས་ཅན་འཇོམས་ཤིང་ཚུལ་ཁྲིམས་འཇོམས། །ཞེས་སོགས་དང་།
    སྤྱོད་འཇུག་ལས། ཞེ་སྡང་སྲེད་སོགས་དགྲ་རྣམས་ནི། །ཞེས་སོགས་ལྟར་ཉོན་མོངས་རྣམས་ཀྱིས་ཚེ་འདི་ཕྱི་ཀུན་ཏུ་ཁ་ན་མ་ཐོ་བ་དང་།
    སྡུག་བསྔལ་དང་ཡིད་མི་བདེ་སྐྱེད་པ་དང༌། རང་གཞན་གཉིས་ཀ་ལ་གནོད་པ་སོགས་ཉེས་དམིགས་ཤིན་ཏུ་ཆེའོ།
    །དེས་ན་ཉེས་དམིགས་ཅན་གྱི་ཉོན་མོངས་དེ་རྣམས་སྤོང་བ་ལ་འབད་དགོས་ཏེ། སྤྱོད་འཇུག་ལས།
    འདི་ལ་བདག་གིས་ཞེན་བྱ་ཞིང་། །འཁོན་དུ་བཟུང་ནས་གཡུལ་སྤྲད་དེ། །ཞེས་སོགས་དང་། ཉོན་མོངས་ཉོན་མོངས་ཤེས་རབ་མིག་གིས་སྤང་།
    །ཞེས་སོགས་སོ། །སྤོང་ཚུལ་ཡང་། དྲན་ཤེས་ཀྱིས་སོ་བཙུགས་ཏེ་མགོ་ནམ་འབུར་ལ་ངོས་ཟིན་པར་བྱས་ནས་དེ་ལ་དགྲར་བཟུང་སྟེ་གཉེན་པོའི་མདུང་ཐུང་གིས་འདེབས་དགོས་ཀྱི།
    དེ་ལས་གཞན་དུ་དང་པོ་བྱུང་ཙ་ན་དང་དུ་ལེན་ན་ཁོ་སྟོབས་ཆེ་རུ་སོང་ནས་སྤང་དཀའོ། ། དེ་ལ་ཉོན་མོངས་པའི་དགྲ་དང་འཐབ་ཚུལ་སྤྱོད་འཇུག་བརྩོན་འགྲུས་ལེའུར་ཞིབ་པར་གསུངས་ཏེ།
    འདི་ལྟར། འཐབ་རྙིང་དགྲ་དང་ལྷན་ཅིག་ཏུ། །ཞེས་སོགས་ཀྱིས་འཐབ་མོ་ལ་གོམས་པའི་སྐྱེས་བུ་དགྲ་དང་འཐབ་པ་ལ་མཁས་པ་ལྟར་ཉོན་མོངས་པའི་གཉེན་པོ་བསྟེན་པ་ལ་མཁས་དགོས་པ་དང་།
    གཡུལ་དུ་རལ་གྲི་ལྷུང་གྱུར་ན། །སོགས་ཀྱིས་དགྲ་དང་འཐབ་ཚེ་ལག་ནས་རལ་གྲི་ཤོར་ན་མྱུར་དུ་ལེན་པ་ལྟར་གཉེན་པོ་བསྟེན་པའི་དྲན་པའི་མཚོན་ཆ་ཤོར་ན་ངན་འགྲོར་ལྷུང་བས་འཇིགས་ནས་དེ་མ་ཐག་དྲན་པ་བསྟེན་དགོས་པ་དང་།
    ཇི་ལྟར་ཁྲག་ལ་རྟེན་བཅས་ནས། །
  109: སོགས་ཀྱིས་དུག་མདས་རྨ་བྱུང་ན་དེ་མ་ཐག་རྨ་བཅད་དེ་འདོར་དགོས་པ་ལྟར་ཉོན་མོངས་པ་སྐྱེ་མ་ཐག་འགོག་དགོས་པ་དང་།
    ཡུངས་མར་བཀང་བའི་སྣོད་བཀུར་ལ། །སོགས་ཀྱིས་ཉོན་མོངས་པའི་དགྲ་དང་འཐབ་ཚེ་ཤིན་ཏུ་བསྒྲིམས་ཏེ་དྲན་ཤེས་བསྟེན་དགོས་པ་དང་།
    དེ་བས་པང་དུ་སྦྲུལ་འོང་ན། །སོགས་ཉོན་མོངས་སྐྱེས་མ་ཐག་གདོང་ཟློག་བྱེད་ཚུལ་སོགས་བསྟན་ཏེ་མང་གིས་དོགས་ནས་དཔེ་དོན་ཞིབ་པར་མ་སྤྲོས་སོ།
    ། གཞན་ཡང་ཇོ་བོས། ཉོན་མོངས་པ་ནམ་བྱུང་ཙ་ན་གཉེན་པོ་དྲན་དགོས་པ་ཡིན། ཉོན་མོངས་ཁ་རྒྱལ་དུ་བཏང་བའི་ཆོས་ཀྱི་དགོས་པ་ཅི་ཡོད་ཅེས་དང༌།
    ཉོན་མོངས་གཉེན་པོས་ཐུག་འཇོམས་པའི། །སྐྱེས་བུ་མཆོག་དེ་དཔའ་བོ་ཡིན། །ཞེས་དང་། རྟོག་པ་ཐམས་ཅད་འབུར་འཇོམས་དང་།
    གཉེན་པོ་ཐམས་ཅད་བཅོམ་བརྡེག་བྱེད་དགོས་པར་ཡང་གསུངས། འབྲོམ་གྱིས་ཀྱང་། ཉོན་མོངས་པའི་གཉེན་པོར་འགྲོ་ན་ཆོས་ཡིན༑
    མི་འགྲོ་ན་ཆོས་མིན་ཞེས་དང་། དགོན་པ་བས། ཉོན་མོངས་སྤོང་བ་ལ་དེའི་ཉེས་དམིགས་དང༑ མཚན་ཉིད་དང་།
    གཉེན་པོ་དང་། སྐྱེ་བའི་རྒྱུ་རྣམས་ཤེས་དགོས། ཉེས་དམིགས་ཤེས་པར་བྱས་ནས་སྐྱོན་དུ་བལྟ།
    དགྲར་བཟུང་། ཉེས་དམིགས་མ་ཤེས་ན་དགྲར་མི་གོ་བས་མདོ་རྒྱན་དང་སྤྱོད་འཇུག་ལྟར་སེམས་པ་ཡིན།
    ཞེས་དང་། ཉོན་མོངས་ཀྱི་མཚན་ཉིད་ཤེས་པ་ལ་ཆོས་མངོན་པ་མཉན། མ་ཐ་ནའང་ཕུང་པོ་ལྔའི་རབ་བྱེད་མཉན་ལ་རྩ་བ་དང་ཉེ་བའི་ཉོན་མོངས་རྣམས་ངོ་ཤེས་པར་བྱས་ནས་ཆགས་སྡང་སོགས་གང་རུང་སྐྱེས་ཙ་ན་འདི་དེ་ཡིན་ཨང་།
    ཁོ་བྱུང་ངོ་སྙམ་དུ་ངོས་བཟུང་བ་ནི་ཉོན་མོངས་དང་འཐབ་པ་ཡིན་ནོ་གསུངས།
  110: ཕུ་ཆུང་བས། ང་ནི་ཉོན་མོངས་པའི་ལྗིད་ཀྱིས་མནན་ཡང་མ་ཐང་འོག་ནས་སོ་ཚིགས་བྱེད་གསུངས།
    པུ་ཏོ་བས། རྟག་ཏུ་དྲན་ཤེས་དང་ལྡན་པས་རང་གི་སེམས་རྒྱུད་ལ་བརྟགས་ཤིང་ནང་གི་ཉོན་མོངས་པ་མཐའ་དག་སྤང་ཞིང་བསྲུང་བ་ལ་ནན་ཏན་བྱེད་དགོས་ཞེས་དང༌།
    འབན་གུང་རྒྱལ་གྱིས། ད་ནི་སེམས་ཀྱིས་མཁར་སྒོར་གཉེན་པོའི་མདུང་ཐུང་ཞིག་མནན་ལ་བསྡད་པ་མིན་པ་གཞན་བྱ་རྒྱུ་མེད།
    ཁོ་སྒྲིམ་ན་ང་སྒྲིམ། ཁོ་གློད་ན་ང་གློད་ཅེས་དང༌། གླང་ཐང་པས། སྤྱོད་ལམ་ཀུན་ཏུ་རང་རྒྱུད་ལ།
    །རྟོག་ཅིང་ཉོན་མོངས་སྐྱེས་མ་ཐག །བདག་གཞན་མ་རུངས་བྱེད་པས་ན། །བཙན་ཐབས་གདོང་ནས་བཟློག་པར་བྱ།
    །ཞེས་དང་། འདུག་ས་སྤོ་བ་དང་། སྐེ་ཅུ་ཅུ་བྱས་པ་ཙམ་གྱིས་ཀྱང་ཉལ་གྱིས་འགྲོ་ཞེས་དང་།
    སྨྱུག་རུམ་པས། ཉོན་མོངས་ཉུག་གིས་བྱུང་ཙ་ན་ལེ་ལོ་མི་བྱ་བར་མོད་ལ་གཉེན་པོས་བཟློག །ཟློག་མ་ནུས་ན་ལངས་ལ་མཎྜལ་དང་མཆོད་པ་བཤམས།
    བླ་མ་དང་ཡི་དམ་ལ་ཕུལ་ལ་གསོལ་བ་གདབ། དེ་ལ་དམིགས་ནས་ཁྲོ་བོའི་བཟླས་པ་བྱས་པས་ཉལ་གྱིས་འགྲོ་གསུངས།
    གཞན་ཡང་རྒྱལ་སྲས་པ་ཉིད་ཀྱིས། རྗེས་ཐོབ་དུག་གསུམ་རྟོག་པའི་འདུལ་སྦྱོང་འདི། །དྲན་སྣང་ཐམས་ཅད་ཆོས་སྐུར་མ་ཤར་བར།
    །མེད་ཐབས་མེད་དོ་དགོས་དུས་དྲན་པར་གྱིས། །འཁྲུལ་རྟོག་ཡན་པར་མ་གཏོང་མ་ཎི་པ། །ཞེས་དང་།
    དང་པོ་ཉོན་མོངས་པ་སྐྱེས་པ་ངོས་ཟིན་པར་བྱས་ལ། བར་དུ་གཉེན་པོའི་སྟོབས་བསྐྱེད་ནས་སྤང༌།
    མཐར་ཕྱིས་མི་འབྱུང་བར་བྱ་བའི་ཕྱིར་འབད་པར་བྱའོ། །
  111: ཞེས་གསུངས་ཤིང་། དེ་ལྟར་ཉམས་བཞེས་མཛད་དོ། ། བཞི་པ་དྲན་ཤེས་ལྡན་པས་གཞན་དོན་སྒྲུབ་པ་ལ་བསླབ་པ་ནི།
    ཞེས་གསུངས། དོན་ནི། རྒྱལ་སྲས་རྣམས་ཀྱི་ལག་ལེན་གྱི་རིམ་པ་སྔར་བཤད་པ་དེ་ཐམས་ཅད་ཀྱི་དོན་གྱི་གནས་མདོར་བསྡུ་ན།
    གནས་གང་དུ་སྤྱོད་ལམ་རྣམ་བཞི་ཅི་བྱེད་ཀྱང་རང་གི་སེམས་ཀྱི་གནས་སྐབས་དགེ་མི་དགེ་ཅི་འདྲ་བར་འགྱུར་ཞེས་ཡང་ཡང་རྟོག་པའི་སྒོ་ནས་དུས་རྒྱུན་དུ་དྲན་པ་དང་ཤེས་བཞིན་མ་ཉམས་ཤིང་།
    གཞན་ཕན་གྱི་བསམ་པ་མཆོག་ཏུ་བཟང་པོ་དང་ལྡན་པ་ཡིས་སེམས་ཅན་གཞན་གྱི་དོན་སྒྲུབ་པ་ནི་རྒྱལ་སྲས་རྣམས་ཀྱིས་དོན་གཉིས་སྒྲུབ་ཚུལ་གྱི་ལག་ལེན་ཐམས་ཅད་ཀྱི་རྩ་བའི་གནད་ཤིན་ཏུ་གཅེས་པ་ཡིན་ནོ་ཞེས་པའོ།
    ། གཞན་ཡང་སྤྱོད་འཇུག་ལས། བསླབ་པ་བསྲུང་བར་འདོད་པ་ཡིས། །རབ་ཏུ་བསྒྲིམས་ཏེ་སེམས་བསྲུང་བྱ༑
    ༑ཞེས་སོགས་ལྟར། བསླབ་པ་བསྲུང་བའི་ཐབས་སུ་སེམས་བསྲུང་དགོས་ལ། སེམས་གང་གིས་སྲུང་ན།
    དེ་ཉིད་ལས། སེམས་བསྲུང་འདོད་པ་རྣམས་ལ་ནི། །དྲན་པ་དང་ནི་ཤེས་བཞིན་དག །ཐམས་ཅད་འབད་པས་སྲུངས་ཤིག་ཅེས།
    །བདག་ནི་དེ་ལྟར་ཐལ་མོ་སྦྱོར། །ཞེས་སེམས་བསྲུང་ཐབས་སུ་དྲན་ཤེས་བསྟེན་པ་ཅི་ནས་ཀྱང་གལ་ཆེ་བར་གསུངས་སོ།
    །དེ་ལ་དྲན་པ་ནི། བླང་དོར་བྱེད་ཚུལ་གྱི་དམིགས་རྣམས་མི་བརྗེད་པ་ཡིན་ལ། འདི་ཤིན་ཏུ་གལ་ཆེ་སྟེ།
    བཤེས་སྤྲིང་ལས། དེ་ནི་བསྒྲིམས་ཏེ་མངོན་པར་བསྲུང་བགྱི་སྟེ། །དྲན་པ་ཉམས་པས་ཆོས་ཀུན་འཇིག་པར་འགྱུར།
    །ཞེས་དང༌། སྤྱོད་འཇུག་ལས། ཀུན་ནས་དྲན་པའི་ཐག་པ་ཡིས། །
  112: སེམས་ཀྱི་གླང་པོ་དམ་བཏགས་ན། །འཇིགས་པ་ཐམས་ཅད་མེད་འགྱུར་ཞིང་། །ཞེས་སོགས་གསུངས་ཏེ་དྲན་པ་ཉམས་མ་ཉམས་ཀྱི་སྐྱོན་ཡོན་ནོ།
    ། ཤེས་བཞིན་ནི། སྒོ་གསུམ་གྱི་བྱ་བ་ཐམས་ཅད་ལ་སོ་སོར་རྟོག་ཅིང་ལེགས་ཉེས་གང་ལ་འཇུག་པ་ངོས་ཟིན་པའོ།
    །དེ་ལྟར་སྤྱོད་འཇུག་ལས། ལུས་དང་སེམས་ཀྱི་གནས་སྐབས་ལ། །ཡང་དང་ཡང་དུ་བརྟག་བྱ་བ། །འདི་ཉིད་ཁོ་ན་མདོར་ན་ནི།།
    ཤེས་བཞིན་སྲུང་བའི་མཚན་ཉིད་དོ། །ཞེས་གསུངས། མདོ་སྔགས་ཀྱི་ཉམས་ལེན་གང་བྱེད་ཐམས་ཅད་དྲན་ཤེས་བསྟེན་པ་ལ་རག་ལས་པར་གསུངས་པས་གལ་ཆེའོ།
    །དེ་བཞིན་དུ་མདོ་ལས། དགེ་བའི་ཆོས་སུ་བརྗོད་པ་ཇི་སྙེད་པ། །ཀུན་གྱི་རྩ་བ་བག་ཡོད་འདི་ཡིན་ཏེ།
    །ཞེས་པ་ལྟར། བག་ཡོད་ནི་དགེ་ཆོས་ཐམས་ཅད་ཀྱི་རྩ་བ་ཡིན་ལ། དེའི་ངོ་བོ་ནི། མི་དགེ་བ་ལ་འཇུག་པ་ན་དེ་སྤང་ཞིང་དགེ་བ་སྒྲུབ་པའོ།
    །བག་མེད་བག་ཡོད་གཉིས་ཀྱི་སྐྱོན་ཡོན་སོགས་མང་ཡང་ཞར་བྱུང་དེ་ཙམ་མོ། ། མདོར་ན་བྱང་སེམས་རྣམས་ཀྱིས་སྤྱོད་ལམ་ཐམས་ཅད་དུ་དྲན་ཤེས་བག་ཡོད་ཀྱིས་ཟིན་པའི་སྒོ་ནས་སྤྱོད་ཡུལ་ཡོངས་སུ་དག་པའི་མདོ་ལྟར་སློབ་ཅིང་།
    དེ་ཐམས་ཅད་ལ་གཞན་ཕན་གྱི་བསམ་པས་ཟིན་པར་བྱས་ནས་དངོས་སམ་བརྒྱུད་ནས་གཞན་དོན་དང་བྱང་ཆུབ་ཀྱི་རྒྱུར་འགྱུར་བ་ལ་བསླབ་དགོས་ཏེ།
    གཞན་དོན་དུ་རྫོགས་བྱང་དོན་གཉེར་གྱི་སྨོན་སེམས་མ་ཉམས་ན་བྱང་སེམས་ཀྱི་བསླབ་བྱ་ཐམས་ཅད་དེར་འདུས་པར་རྒྱལ་པོ་ལ་གདམས་པའི་མདོ་ལས་གསུངས་ཤིང་།
    བསླབ་བཏུས་ལས་ཀྱང༌། སྤྱོད་ལམ་ཐམས་ཅད་དུ་བྱང་ཆུབ་ཀྱི་སེམས་སྦྱོང་བ་དང་།
  113: བྱང་ཆུབ་ཀྱི་སེམས་སྔོན་དུ་འགྲོ་བ་ཞེས་དང་། བྱང་ཆུབ་སེམས་དཔའི་བསླབ་པ་ནི་འདིར་ཟད་དེ།
    འདི་ལྟ་སྟེ། སེམས་ཡོངས་སུ་སྦྱོང་བའོ། །ཞེས་གསུངས། གཞན་དོན་དུ་སངས་རྒྱས་འཐོབ་འདོད་ཀྱི་བློ་སྤངས་ན་སྨོན་འཇུག་གཉིས་ཀ་སྤང་བར་འགྱུར་བས་ན།
    འཕྲལ་ལ་གཞན་དོན་དངོས་སུ་ནུས་མི་ནུས་གང་ཡིན་ཀྱང་གཞན་ཕན་གྱི་བསམ་པ་ཅི་ནུས་ཀྱིས་མ་ཉམས་པར་བྱེད་དགོས་ཏེ།
    བྱང་ཆུབ་སེམས་འགྲེལ་ལས། གཞན་ཕན་ལས་ལ་མཐུ་མེད་ཀྱང་། །དེ་ཡི་བསམ་པ་རྟག་ཏུ་བྱ། །གང་ལ་བསམ་པ་དེ་ཡོད་པ།
    །དེ་ནི་དེ་ལ་དོན་གྱིས་ཞུགས། །ཞེས་སོ༑ ༑གཞན་ཡང་ཇོ་བོས། དྲན་དང་ཤེས་བཞིན་བག་ཡོད་པས།
    །དབང་པོའི་སྒོ་རྣམས་རྟག་ཏུ་བསྲུང་། །ཉིན་མཚན་དུས་གསུམ་ཡང་དང་ཡང་། །སེམས་ཀྱི་རྒྱུད་ལ་བརྟག་པར་བྱ།
    །ཞེས་དང་། ཡོན་ཏན་གྱི་མཆོག་ཕན་སེམས་ཆེ་བ་ཡིན། གདམས་ངག་གི་མཆོག་རྟག་ཏུ་རང་སེམས་ལ་བལྟ་བ་ཡིན།
    གྲོགས་ཀྱི་མཆོག་དྲན་པ་དང་ཤེས་བཞིན་ཡིན་ཞེས་དང་། དགོན་པ་བས་ཀྱང༌། ཉིན་མཚན་དུ་རང་གི་སེམས་ལ་བྱ་ར་བྱ་བ་ལས་གཞན་ཅི་ཡོད་གསུངས།
    པུ་ཏོ་བས། སྤྱོད་ལམ་རྣམ་བཞིར་དྲན་པ་དང་ཤེས་བཞིན་གྱིས་ཟིན་པས་འགྲོ་ཡང་བྱམས་པ་དང་སྙིང་རྗེ་བྱང་ཆུབ་སེམས་ཀྱིས་འགྲོ།
    འཆག་ཀྱང་བྱམས་པ་དང་སྙིང་རྗེ་བྱང་ཆུབ་སེམས་ཀྱིས་འཆག ། དེ་བཞིན་དུ་ཉལ་འདུག་ཟ་བ་སོགས་སྒོ་གསུམ་གྱི་བྱ་བ་ཅི་བྱེད་ཐམས་ཅད་བྱམས་སྙིང་རྗེ་བྱང་ཆུབ་སེམས་ཀྱིས་བྱེད་ཅིང་སྦྱང་ཞེས་དང་།
    གླང་རི་ཐང་པས། ཐེག་པ་ཆེན་པོ་ལ་བྱ་རྒྱུ་སེམས་ཅན་གྱི་དོན་ལས་མེད་པས་གཞན་དོན་གྱི་གོ་ཆ་མ་ཆུང་ཞེས་དང་།
  114: ཤ་ར་བས། དུས་ཐམས་ཅད་དུ་དྲན་པ་དང་ཤེས་བཞིན་དང་བག་ཡོད་པས་ཟིན་པར་བྱ། ལུས་ངག་ཡིད་གསུམ་གྱི་བྱ་བ་ཅི་བྱེད་བྱང་ཆུབ་ཀྱི་སེམས་སྔོན་དུ་གཏོང་ཞེས་དང༌།
    སྤྱོད་ཡུལ་ཡོངས་སུ་དག་པའི་མདོ་ལས་གསུངས་པ་ལྟར་བྱ་བ་གང་བྱེད་ཀྱང་གཞན་དོན་གྱི་བློ་སྦྱོང་པ་དང་ཞེས་གསུངས་ལ།
    དགེ་བཤེས་བྲག་རྒྱབ་པས། དུས་རྟག་ཏུ་དྲན་པའི་བྱ་ར། ཤེས་བཞིན་གྱི་ལྟ་རྟོག བག་ཡོད་ཀྱི་ཟོན་ཡང་དང་ཡང་དུ་བྱེད་དགོས།
    ཞེས་སོགས་གསུངས། གཞན་ཡང་རྒྱལ་སྲས་པ་ཉིད་ཀྱིས། དྲན་ཤེས་བག་ཡོད་ལྡན་པས་རྟག་ཏུ་རང་རྒྱུད་གདུལ།
    །ཞེས་དང་། མདོར་ན་དྲན་ཤེས་ལྡན་པས་རང་རྒྱུད་ལ། །ལེགས་པར་བརྟགས་ནས་ཆོས་ནས་གསུངས་ཚུལ་དང་།
    །རང་གིས་ཉམས་སུ་ལེན་ཚུལ་མི་འགལ་བར། །རང་དབང་རང་གིས་ཐུབ་པ་ཤིན་ཏུ་གཅེས། །ཞེས་དང་།
    ཐེག་ཆེན་ཁྱད་ཆོས་ཡིན་པས་འགྲོ་ལ་ཕན་སེམས་སྐྱེད། །རྒྱལ་སྲས་སྤྱོད་ཚུལ་ཡིན་པས་སྒོ་གསུམ་གཞན་ཕན་སྒྲུབ།
    །ཅེས་གསུངས་ཤིང་༑ དེ་ལྟར་ཉམས་བཞེས་མཛད་དོ། ། ལྔ་པ་དགེ་བ་རྫོགས་བྱང་དུ་བསྔོ་བ་ནི།
    ཞེས་གསུངས། དོན་ནི། སྔར་བཤད་པ་དེ་ལྟར་རྒྱལ་སྲས་རྣམས་ཀྱི་སྤྱོད་པ་ལག་ལེན་ལ་སྤྲོ་བཞིན་དུ་འཇུག་པའི་བརྩོན་འགྲུས་ཆེན་པོའི་སྒོ་ནས་འབད་པས་བསླབ་ཅིང་བསྒྲུབས་པའི་དགེ་བ་གང་ཡིན་པ་དེས་མཚོན་རང་གཞན་ཡོངས་ཀྱིས་དུས་གསུམ་བསགས་པའི་རྣམ་དཀར་མ་ལུས་པ་རྣམས་མཐའ་ཡས་པའི་འགྲོ་བའི་ཚོགས་ཀུན་གྱི་སྡུག་བསྔལ་བསལ་བར་བྱ་བའི་ཕྱིར་དུ།
    བསྔོ་བྱ་སྔོ་བྱེད་བསྔོ་ཚུལ་གྱི་འཁོར་གསུམ་ལ་བདེན་འཛིན་གྱི་དྲི་མ་རྣམ་པར་དག་པའི་བདེན་མེད་རྟོགས་པའི་ཤེས་རབ་ཀྱིས་ཟིན་པའི་སྒོ་ནས་གཞན་དོན་དུ་རྫོགས་པའི་བྱང་ཆུབ་ཀྱི་རྒྱུར་བསྔོ་བ་ནི་རྒྱལ་སྲས་རྣམས་ཀྱིས་དགེ་ཚོགས་ཆུད་མི་ཟ་ཞིང་གོང་ནས་གོང་དུ་སྤེལ་བར་བྱེད་པའི་ཐབས་མཁས་ཀྱི་ལག་ལེན་ཡིན་ནོ་ཞེས་པའོ།
    །
  115: གཞན་ཡང་མདོ་ལས། ཆོས་རྣམས་ཐམས་ཅད་རྐྱེན་བཞིན་ཏེ༑ ༑འདུན་པའི་རྩ་ལ་རབ་ཏུ་གནས། །གང་གི་སྨོན་ལམ་ཅི་བཏབ་པ།
    །དེ་འདྲའི་འབྲས་བུ་འཐོབ་པར་འགྱུར། །ཞེས་པ་ལྟར། དགེ་རྩ་གང་བསགས་རང་གིས་གང་དུ་བསྔོས་ཀྱང་འབྲས་བུ་དེ་ལྟར་འཐོབ་པས་དགེ་བ་བསྔོ་དགོས་ལ།
    དེའང་སྤྱོད་འཇུག་ལས། དངོས་སམ་ཡང་ན་བརྒྱུད་ཀྱང་རུང་། །སེམས་ཅན་དོན་ལས་གཞན་མི་སྤྱད།
    །སེམས་ཅན་ཁོ་ནའི་དོན་གྱི་ཕྱིར། །ཐམས་ཅད་བྱང་ཆུབ་ཕྱིར་བསྔོའོ། །ཞེས་པ་ལྟར་གཞན་དོན་དུ་རྫོགས་བྱང་འཐོབ་པའི་རྒྱུར་བསྔོ་དགོས་ལ༑
    དེ་ལྟར་བསྔོས་པ་ནི་སངས་རྒྱས་མ་ཐོབ་པར་དགེ་རྩ་མི་ཟད་ཅིང་གོང་འཕེལ་དུ་འགྲོ་བས་ན་བསྔོ་བ་མཆོག་ཡིན་ཏེ།
    བློ་གྲོས་མི་ཟད་པས་ཞུས་པ་ལས། དགེ་བའི་རྩ་བ་བྱང་ཆུབ་ཏུ་བསྔོས་པ་ནི་བྱང་ཆུབ་ཀྱི་སྙིང་པོ་ལ་འདུག་གི་བར་དུ་བར་མ་དོར་ཟད་པར་མི་འགྱུར་རོ།
    །ཞེས་སོ། ། དེ་ལས་གཞན་དུ་མ་བསྔོས་པ །ལོག་པར་བསྔོས་པ། དམན་པ་འཁོར་བའི་རྒྱུར་བསྔོས་པ།
    ཐར་པ་ཙམ་གྱི་རྒྱུར་བསྔོས་པ་རྣམས་ནི་འབྲས་བུ་ནམ་ཡང་མི་འཛད་པ་མ་ཡིན་ནོ། །དགེ་རྩ་རྫོགས་བྱང་དུ་བསྔོས་ན་མི་འཛད་ཅིང་།
    མ་བསྔོས་པ་སོགས་འཛད་པ་ནི་མདོ་ལས་གཅིག་ཆུ་ཐིགས་རྒྱ་མཚོར་བླུགས་པ་དང་སྐམ་སར་བཞག་པའི་དཔེས་བསྟན་ལ།
    སྤྱོད་འཇུག་ལས་ལྗོན་ཤིང་དང་ཆུ་ཤིང་གིས་འབྲས་བུ་འབྱིན་པའི་དཔེས་བསྟན་ཏེ། ཇི་ལྟར་བསྔོ་ཚུལ་ཡང་།
    མདོ་ལས། གལ་ཏེ་མཚན་མར་བྱེད་ན་དེ་ནི་བསྔོ་མ་ཡིན། །ཅི་སྟེ་མཚན་མ་མེད་ན་བྱང་ཆུབ་བསྔོ་བ་ཡིན།
    །
  116: ཞེས་པ་ལྟར། བསྔོ་བྱ་སྔོ་བྱེད་སྔོ་བའི་འཁོར་གསུམ་ལ་དམིགས་པ་བདེན་ཞེན་དང་བཅས་པའི་བསྔོ་བ་ནི་རྣམ་པར་དག་པའི་བསྔོ་བ་མིན་ལ།
    འཁོར་གསུམ་པོ་ཐ་སྙད་དུ་བློས་བཞག་ཙམ་དུ་གྲུབ་པ་ལས། རང་ངོས་ནས་བདེན་པར་མ་གྲུབ་པར་ཤེས་པའི་ཤེས་རབ་ཀྱིས་ཟིན་པའི་བསྔོ་བ་ནི་རྣམ་པར་དག་པའི་བསྔོ་བའོ།
    ། གཞན་ཡང་ཇོ་བོས། ཉིན་མཚན་དུ་སྒོ་གསུམ་དགེ་བ་ལ་འབད་ཀྱང་རྫོགས་བྱང་དུ་བསྔོ་མ་ཤེས་ན་ཕྱིན་ཅི་ལོག་གི་རྟོག་པ་འགའ་ཞིག་གིས་འཛད།
    ཅེས་དང་། དགེ་བ་ཐམས་ཅད་ལ་ཚུལ་སྣ་ཚོགས་ནས་འབད་པར་བྱ་ཞིང་འཕྲལ་ལ་ཐམས་ཅད་མཁྱེན་པར་བསྔོ།
    དེ་ལྟར་བྱས་ན་བསོད་ནམས་ཀྱང་ཡེ་ཤེས། ཡེ་ཤེས་ཀྱང་བསོད་ནམས་ཀྱི་ཚོགས་སུ་འགྲོ་ཞེས་སོགས་དང་།དུས་གསུམ་དགེ་བ་ཅི་བསགས་པ།
    །བླ་མེད་བྱང་ཆུབ་ཆེན་པོར་བསྔོ། །བསོད་ནམས་སེམས་ཅན་རྣམས་ལ་བདར། །ཞེས་དང་། འབྲོམ་གྱིས་ཀྱང་།
    ཆོས་ཐམས་ཅད་འཁོར་གསུམ་མི་དམིགས་པའི་རྩིས་ཟིན་པས་དགེ་རྩ་ཐམས་ཅད་སེམས་ཅན་ཐམས་ཅད་དང་ཐུན་མོང་དུ་རྫོགས་པའི་བྱང་ཆུབ་ཏུ་བསྔོ་བར་བྱ་ཞེས་དང་།
    པུ་ཏོ་བས། དགེ་བའི་རྩ་བ་ཐམས་ཅད་སྨོན་ལམ་གྱིས་ཁ་ལོ་སྒྱུར་བ་ཡིན་པས་དགེ་བ་ཅི་བསགས་པའི་རྗེས་སུ་སྨོན་ལམ་འདེབས་པ་འདི་གལ་ཆེ་གསུངས།
    ཁ་རག་པས། དགེ་བའི་དངོས་པོ་ཆུང་ངུ་ཡང་། །འབྲས་བུ་མི་ཟད་གོང་འཕེལ་འགྱུར། །དུས་གསུམ་བསྔོ་བ་ཐམས་ཅད་ལ།
    །སེམས་བསྐྱེད་སྔོན་དུ་ཐོངས་ཤིག་ཨང་། །ཞེས་དང་། དགེ་བཤེས་བྲག་རྒྱབ་པས། ཆོས་སྤྱོད་གང་ཤེས་ལ་ཅི་ནུས་སུ་འབད་པ་དང་།
  117: སེམས་ཅན་གྱི་དོན་དུ་འགྱུར་བའི་སྨོན་ལམ་གདབ་པ་སོགས་བྱ་ཐབས་དེ་ལས་མེད་པ་ཞིག་དགོས་ཞེས་དང༑
    ཤ་ར་བས། དགེ་བ་གང་བྱེད་ཐམས་ཅད་ལ་གཞན་དོན་དུ་སངས་རྒྱས་ཐོབ་འདོད་ཀྱིས་ཕར་ཕྱིན་དྲུག་ལྡན་དུ་སྒྲུབ་པ་རྒྱ་ཆེ་བའི་ཐབས་མཁས་དང་།
    བདེན་མེད་རྟོགས་པའི་ཤེས་རབ་ཀྱིས་ཟིན་པ་རྣམ་པར་དག་པའི་ཐབས་མཁས་དང༌། བླ་མེད་བྱང་ཆུབ་ཏུ་བསྔོ་བ་ནི་བྱང་ཆུབ་སྙིང་པོའི་བར་ཟད་པར་མི་འགྱུར་བས་མི་ཟད་པའི་ཐབས་མཁས་ཡིན་པར་གསུངས་སོ།
    །གཞན་ཡང་རྒྱལ་སྲས་པ་ཉིད་ཀྱིས། བསོད་ནམས་དངོས་པོ་ཆེ་ཆུང་ཅི་བསགས་ཀྱང་། །མཐའ་ཡས་འགྲོ་བས་སངས་རྒྱས་འཐོབ་དོན་དུ།
    །འཁོར་གསུམ་དག་པའི་སྒོ་ནས་བསྔོ་བ་འདི། །བསོད་ནམས་ཚད་མེད་སྒྱུར་བའི་ཐབས་མཆོག་ཡིན།
    །ཞེས་གསུངས་ཤིང་། ཉིད་ནས་ཀྱང་དགེ་རྩ་གང་བྱས་ཀྱི་མཇུག་ཏུ། འཇམ་དཔལ་དཔའ་བོས་སོགས་ཀྱི་བསྔོ་བ་རླབས་པོ་ཆེ་གདབ་པར་མཛད་དོ།།
    རྗེས་དགེ་བ་བསྔོ་ཞིང་མཛད་བྱང་སྨོས་པ། གཅིག །གང་གི་དོན་དུ་བརྩམ་པ་སོགས་བཤད་པ། གསུམ་པ་མཇུག་གི་དོན་ལ་ལྔ།
    གང་གི་དོན་དུ་ཇི་ལྟར་བརྩམས་པ།ལག་ལེན་འཁྲུལ་མེད་དུ་བསྟན་པ། ཁེངས་བསྐྱུང་ཞིང་བཟོད་པར་གསོལ་བ།
    བརྩམས་པའི་དགེ་བ་བྱང་ཆུབ་ཏུ་བསྔོ་བ༑ ཕུན་སུམ་ཚོགས་པ་བཞི་ལྡན་གྱི་སྦྱར་བྱང་ངོ༌། །དང་པོ་ནི།
    ཅེས་གསུངས། དོན་ནི། བྱང་ཆུབ་སེམས་དཔའི་སྡེ་སྣོད་སོགས་རྒྱལ་བས་གསུངས་པའི་མདོ་རྒྱུད་དང་།
    དེ་དག་གི་དགོངས་པ་འགྲེལ་པའི་བསྟན་བཅོས་རྣམས་ལས་ལེགས་པར་གསུངས་པའི་དོན། སྔོན་བྱོན་གྱི་དམ་པ་གོང་མ་སྤྱི་དང་།
  118: ཁྱད་པར་ཇོ་བོ་ཡབ་སྲས་སོགས་བཀའ་གདམས་ཀྱི་དགེ་བའི་བཤེས་གཉེན་རྣམས་དང་། རང་ཉིད་ཀྱི་བླ་མ་རྣམས་ཀྱིས་གསུང་སྒྲོས་དག་གི་རྗེས་སུ་འབྲངས་ནས།
    རྒྱལ་སྲས་རྣམས་ཀྱི་བསླབ་བྱ་ལ་ཇི་ལྟར་སློབ་ཚུལ་གྱི་ལག་ལེན་རྣམས་གྲངས་སུམ་ཅུ་རྩ་བདུན་དུ་བསྡུས་ནས།
    རྒྱལ་སྲས་རྣམས་ཀྱིས་ལམ་ལ་སློབ་པར་འདོད་པའི་སྐལ་བཟང་རྣམས་ཀྱི་དོན་དུ་གཞུང་འདི་ཉེ་བར་བཀོད་པ་ཡིན་ནོ་ཞེས་པའོ།
    ། གཉིས་པ་ནི། ཞེས་གསུངས། དོན་ནི། མཛད་པ་པོ་རང་ཉིད་སྐྱེས་ཐོབ་ཀྱི་བློ་གྲོས་དམན་ཞིང་།
    སྦྱངས་པ་ལས་བྱུང་བའི་ཤེས་རབ་ཀྱང་ཆུང་བའི་ཕྱིར་ན། རྣམ་དཔྱོད་ཀྱི་ཤེས་རབ་ཕུལ་དུ་གྱུར་ཅིང་གསུང་རབ་ལ་སྦྱངས་པ་ཆེ་བའི་མཁས་པ་རྣམས་ཐུགས་དགྱེས་པ་སྐྱེད་ནུས་པའི་རྗོད་བྱེད་ཀྱི་ཚིག་སྡེབ་སྦྱོར་སྤེལ་ལེགས་དང་ལྡན་པ་མ་མཆིས་ཀྱང་།
    བརྗོད་བྱའི་ངོས་ནས་རང་བཟོ་དང་གཟུ་ལུམ་ལྟ་བུ་མ་ཡིན་པར། གོང་སྨོས་ལྟར་མདོ་དང་དམ་པའི་གསུང་ལ་བརྟེན་ནས་ལེགས་པར་བསྡེབས་པའི་ཕྱིར་རྒྱལ་སྲས་རྣམས་ཀྱི་ལག་ལེན་ནམ་ཉམས་ལེན་གྱི་རིམ་པ་ནོར་འཁྲུལ་མེད་པ་ལགས་པའམ་ཡིན་པར་བསམས་སོ་ཞེས་པའོ།
    ། གསུམ་པ་ནི། ཞེས་གསུངས། དོན་ནི། བཤད་མ་ཐག་པ་ལྟར་རྒྱལ་སྲས་ལག་ལེན་སྔར་བསྟན་པ་རྣམས་འཁྲུལ་མེད་ཡིན་སྙམ་མོད།
    འོན་ཀྱང་རྒྱལ་སྲས་རྣམས་ཀྱིས་སྤྱོད་པའི་སྒོ་མཐའ་ཀླས་པ་རླབས་པོ་ཆེ་ཟབ་ཅིང་རྒྱ་ཆེ་བ་རྒྱ་མཚོ་ཆེན་པོ་ལྟ་བུ་རྣམས་བློ་གྲོས་དམན་པ་བདག་འདྲས་གཏིང་དཔག་པར་དཀའ་བའི་ཕྱིར་ན།
    བཤད་ཟིན་དེ་རྣམས་ལ་སྔ་ཕྱི་འགལ་བ་དང་། ཚིག་དོན་ཕན་ཚུན་མ་འབྲེལ་བ་ལ་སོགས་པ་ཉེས་པའི་ཚོགས་གང་མཆིས་པ་ཀུན་གཟུར་གནས་དམ་པ་རྣམས་ཀྱིས་བཟོད་པར་མཛད་དུ་གསོལ་ཞེས་པའོ།
    །
  119: བཞི་པ་ནི། ཅེས་གསུངས། དོན་ནི། རྒྱལ་བའི་སྲས་ཀྱི་བསླབ་བྱ་བཤད་པ་དེ་ལས་བྱུང་བའི་དགེ་བས་འགྲོ་བ་ཀུན་གྱི་རྒྱུད་ལ་དོན་དམ་སྟོང་ཉིད་མངོན་སུམ་དུ་རྟོགས་པའི་ཤེས་རབ་ལ་དོན་དམ་བྱང་ཆུབ་ཀྱི་སེམས་ཞེས་བརྗོད་པ་དེ་དང་།
    སྙིང་རྗེ་ཆེན་པོས་དྲངས་པའི་གཞན་དོན་དུ་རྫོགས་བྱང་དོན་གཉེར་གྱི་བློ་ལ་ཀུན་རྫོབ་བྱང་ཆུབ་ཀྱི་སེམས་ཞེས་བརྗོད་པ་སྟེ།
    དེ་ལྟ་བུའི་སེམས་གཉིས་པོ་མྱུར་དུ་སྐྱེས་ནས། ཤེས་རབ་མཆོག་གིས་སྲིད་པ་འཁོར་བའི་མཐར་མི་གནས་ཤིང༌།
    སྙིང་རྗེ་ཆེན་པོ་དང་ཐེག་ཆེན་སེམས་བསྐྱེད་ཀྱི་སྟོབས་ཀྱིས་ཞི་བའི་མཐའ་ལའང་མི་གནས་པས་ན།
    མཐའ་གཉིས་ལ་མི་གནས་པའི་རྫོགས་བྱང་མངོན་དུ་བྱས་ནས་དམིགས་པ་མེད་པའི་སྙིང་རྗེ་ཆེན་པོ་དང་ཐབས་མཁས་ཀྱི་སྤྱོད་པ་ཕུལ་དུ་བྱུང་བའི་སྒོ་ནས་སྲིད་པ་ཇི་སྲིད་ཀྱི་བར་སེམས་ཅན་གྱི་དོན་སྒྲུབ་པ་ལ་ཟླ་དང་བྲལ་བའི་འཕགས་པ་མཆོག་སྤྱན་རས་གཟིགས་ཞེས་བྱ་བ་འཇིག་རྟེན་གསུམ་གྱི་མགོན་པོ་དེ་དང་མཚུངས་པར་ཤོག་ཅིག་ཅེས་པའོ།
    །གཉིས། ཕུན་སུམ་ཚོགས་པ་བཞི་ལྡན་གྱི་སྦྱར་བྱང་བཤད་པ། ལྔ་པ་ནི། ཅེས་པ་འདི་ནི་རང་གཞན་ལ་ཕན་པའི་དོན་དུ་ལུང་དང་རིགས་པ་སྨྲ་བའི་བཙུན་པ་ཐོགས་མེད་ཀྱིས་དངུལ་ཆུའི་རིན་ཆེན་ཕུག་ཏུ་སྦྱར་བའོ།
    །ཞེས་གསུངས་ཏེ། གང་བརྩམ་བྱ། །གང་ཕྱིར་བརྩམས་པ། གང་གིས་རྩོམ་པ་པོ། གང་དུ་བརྩམས་པ་སྟེ།
    ཕུན་སུམ་ཚོགས་པ་བཞི་དང་ལྡན་པའི་སྦྱར་བྱང་སྨོས་པའོ། །དེ་ལྟར་རྒྱལ་སྲས་ལག་ལེན་གྱི་འགྲེལ་པ་གཞུང་དང་གདམས་ངག་ཟུང་འཇུག་ཅེས་བཏགས་པ་འདི་ནི།
  120: ཉན་པོ་དཔལ་རིན་གྱིས་མཛད་པའི་རྒྱལ་སྲས་རིན་པོ་ཆེའི་རྣམ་ཐར་དེ་གཞུང་འདིའི་དོན་གྱི་འགྲེལ་པ་ཡིན་གསུངས་འདུག་པ་ལྟར་དེའི་བསྡུས་དོན་སོགས་གཞིར་བཞག་ནས་བྲིས་ཤིང་གོང་དུ་རྒྱལ་སྲས་ཉིད་ཀྱིས་ཐུགས་ཉམས་སུ་བཞེས་པར་སྨོས་པ་རྣམས་ཀྱང་རྒྱས་པར་དེ་ལས་ཤེས་དགོས་སོ།
    །འདིར་མགོ་མཇུག་གི་ཚིགས་བཅད་རྣམས་ལ་འབྲུ་མནན་རེ་ཙམ་དང་། དངོས་གཞི་ལག་ལེན་སོ་བདུན་དོན་ཚན་རེ་རེ་ལའང་།
    ཐོག་མར་འབྲུ་འགྲེལ་བསྡུས་པ་རེ་དང་། དེ་རྗེས་མདོ་སོགས་ཀྱི་ལུང་ཉུང་ངུ་རེའི་སྟེང་ནས་གཞུང་བཤད་ཀྱི་ཚུལ་དང་།
    དེ་ནས་ཇོ་བོ་ཡབ་སྲས་སོགས་ཀྱི་ཞལ་གདམས་ཅི་རིགས་དང་རྒྱལ་སྲས་རིན་པོ་ཆེ་ཉིད་ཀྱི་གསུང་གི་བདུད་རྩི་མན་ངག་གི་ཚུལ་དུ་གནང་བ་རེས་མཐའ་བརྒྱན་པར་བྱས་ནས་བཀོད་པ་ལགས།
    དེ་ལྟར་གཞུང་དང་གདམས་ངག་ཙམ་དོན་ཚན་སོ་སོར་སྨོས་ཀྱང་དེ་གཉིས་འགལ་བ་ནི་མ་ཡིན་ནོ། །ལར་གཞུང་འདི་རྒྱས་པར་བཀྲལ་ན་ཤིན་ཏུ་མང་བར་འགྱུར་ཞིང་དགོས་པའང་མི་འདུག་སྙམ་ནས་ལུང་འདྲེན་རྣམས་ཀྱང་ཉུང་ངུ་རེའམ་མགོ་སྨོས་ཙམ་དང་།
    བཤད་པའང་བསྡུས་པའི་ཚུལ་དུ་བྱས་པ་ཡིན། ད་དུང་དེ་ལས་ཀྱང་བསྡུས་པར་མོས་ན་འབྲུ་འགྲེལ་རེ་ཙམ་མམ།
    དེ་སྟེང་གཞུང་བཤད་ཀྱི་ཚུལ་དུ་བྱས་པ་དེ་ཙམ་རེ་སྦྱར་བ་ལྟ་བུ་གང་འདོད་བྱས་ཀྱང་ཆོག་གོ
    །འདིར་བཀའ་གདམས་བླ་མ་རྣམས་ཀྱི་གསུང་སྒྲོས་གཙོ་བོར་བྱས་ནས་དྲངས་པའི་རྒྱུ་མཚན་ནི། གཞུང་འདི་སོགས་རྒྱལ་སྲས་པ་ཉིད་ཀྱི་གསུང་རབ་ཕལ་ཆེ་བ་རྣམས་བཀའ་གདམས་བློ་སྦྱོང་སོགས་ཀྱི་རྗེས་སུ་འབྲང་བ་ཤ་སྟག་ལགས་པ་དང་།
  121: སྐུལ་བ་པོ་ཉིད་ཀྱང་བཀའ་གདམས་བློ་སྦྱོང་སྐོར་ལ་དོན་གཉེར་ཆེ་བ་སོགས་ཀྱི་ཕྱིར་རོ།
    ། དེའང་ལུང་མང་པོ་གཅིག་རྗེས་སུ་གཅིག་དྲངས་པ་ལ་སྤྱིར་ལེགས་རྒྱུ་ཆེར་མི་འདུག་ཀྱང་།
    འདིར་རང་དང་སྐལ་མཉམ་དག་ལ་དད་པ་དང་ངེས་འབྱུང་སོགས་ཡང་ཡང་གསལ་འདེབས་པ་དང་ངེས་ཤེས་སྐྱེ་བའི་ཕྱིར་དམ་པ་རྣམས་ཀྱི་གསུང་བྱིན་རླབས་ཀྱི་ཚན་ཁ་ཆེ་བ་རྣམས་རིམ་པར་དྲངས་པ་ལགས་སོ།
    ། སྨྲས་པ། །གཞུང་བཤད་རིན་ཆེན་མཛེས་པའི་བུམ་པ་བཟང་། ། གདམས་ངག་བདུད་རྩིའི་བཅུད་ཀྱིས་གཏམས་པ་འདིས།
    ། སྐལ་བཟང་ཐར་འདོད་སྐྱེ་བོའི་ཚོགས་རྣམས་ལ། ། འཆི་མེད་ཞི་བ་མཆོག་གི་དཔལ་སྟེར་བྱེད།
    ། ཚུལ་འདིར་འབད་ལས་བྱུང་བའི་ལེགས་བྱས་དེས། ། འགྲོ་ཀུན་ཐེག་པ་མཆོག་གི་སྒོར་ཞུགས་ནས།
    ། རྒྱལ་སྲས་སྤྱོད་པའི་ལང་ཚོ་རབ་རྫོགས་ཏེ། ། ཡོན་ཏན་རྒྱ་མཚོའི་དཔལ་གྱིས་ཕྱུག་པར་ཤོག
    ། བདག་རྨོངས་རིང་ནས་སྲིད་པར་འཁྱམས་པའི་ཚེ། ། སྲས་བཅས་རྒྱལ་རྣམས་ཐུགས་དབྱུང་རྒྱུར་གྱུར་པའི།
    ། འགྲོ་ལ་གནོད་འཚེའི་བསམ་སྦྱོར་གང་བགྱིས་པ། ། དེ་ཀུན་བྱང་ཞིང་དག་པའི་རྒྱུར་གྱུར་ཅིག
    ། དེང་ནས་བརྩམས་ཏེ་སྒོ་གསུམ་བྱེད་རྩོལ་ཀུན། ། གཞན་གནོད་རྒྱུ་རུ་ཅུང་ཟད་མི་འགྱུར་ཞིང་།
    ། རྣམ་པ་ཀུན་ཏུ་མཐའ་ཡས་འགྲོ་བ་ལ། ། ཕན་བདེ་འབའ་ཞིག་སྐྱེད་པའི་རྒྱུར་གྱུར་ཅིག ། མ་རུངས་སྐྱེ་བོས་ལོག་སྒྲུབ་བྱེད་པ་དང་།
    ། ཐ་ཆད་དམན་པས་བརྙས་ཐབས་བྱེད་ལ་སོགས། ། ཤིན་ཏུ་བཟོད་དཀའི་གནོད་ཆེན་བྱེད་རྣམས་ལའང་།
    ། གནོད་ལེན་ཕན་འདོགས་འབའ་ཞིག་སྒྲུབ་ནུས་ཤོག ། སྔོན་གྱི་རྒྱལ་བ་རྣམས་ཀྱིས་མ་ཐུལ་བའི།
    ། འགྲོ་རྣམས་རྒྱལ་བའི་གོ་འཕང་ལ་འགོད་ཕྱིར། །
  122: བདག་ཉིད་རྒྱལ་བ་ཀུན་གྱི་ཕྲིན་ལས་པར། ། གྱུར་ནས་རྒྱལ་ཀུན་མཛད་པ་སྒྲུབ་ནུས་ཤོག །
    རྒྱལ་སྲས་རྣམས་ཀྱི་ཐབས་མཁས་སྤྱོད་པའི་སྒོ། ། རྣམ་གྲངས་བསམ་མི་ཁྱབ་ལ་འཇུག་པ་དང་། །
    སྒྱུ་མའི་རྣམ་པར་ཐར་པ་མངོན་བྱས་ནས། ། མྱུར་དུ་རྫོགས་སྨིན་སྦྱང་གསུམ་མཐར་ཕྱིན་ཤོག
    ། གཞན་ཡང་བསྟན་དང་བསྟན་འཛིན་འཕེལ་ཞིང་རྒྱས། ། བདག་དང་འགྲོ་ཀུན་བདེ་ཞིང་སྐྱིད་གྱུར་ཏེ།
    ། གནས་སྐབས་མཐོ་རིས་མཐར་ཐུག་ཐར་མཆོག་བརྙེས། ། རང་དང་གཞན་དོན་འབད་མེད་ལྷུན་གྲུབ་ཤོག
    ། ཅེས་པ་འདི་ནི། གསེར་ལྷ་རྩེ་དགོན་གྱི་གྲྭ་རིགས་སུ་གཏོགས་པའི་བླ་མ་རྣལ་འབྱོར་གྱི་དབང་ཕྱུག་དམ་པ་ཨོ་རྒྱན་ལྷུན་གྲུབ་ཀྱིས་ཡང་ཡང་བསྐུལ་ངོར་ཐུབ་བསྟན་ཆོས་ཀྱི་གྲགས་པས་སུག་བྲིས་སུ་བསྟར་བ་དགེ་ལེགས་སུ་གྱུར་ཅིག
    །དགེའོ། །དགེའོ། །དགེའོ།། །། དགེ་བ་འདི་ཡིས་སྐྱེ་བོ་ཀུན། །བསོད་ནམས་ཡེ་ཤེས་ཚོགས་རྫོགས་ཤིང་།
    །བསོད་ནམས་ཡེ་ཤེས་ལས་བྱུང་བའི། །དམ་པ་སྐུ་གཉིས་ཐོབ་པར་ཤོག །རྒྱལ་སྲས་ལག་ལེན་རྩ་འགྲེལ་བཞུགས་སོ།
    རྒྱལ་སྲས་ཐོགས་མེད་ཀྱིས་བརྩམས། ཐུབ་བསྟན་ཆོས་ཀྱི་གྲགས་པས་འགྲེལ། ཟླ་བ་ཚེ་རིང་གིས་བསྒྱུར།
    རྩོམ་སྒྲིག་འགན་འཁུར་བ། བསྟན་རྒྱས། མདུན་ཤོག་འཆར་འགོདཔ། བསྟན་རྣམ། སྐལ་ཚེ། དགེ་ལེགས།
    པར་གཞི་འཆར་འགོད་པ། བསྟན་འཛིན། པ་སངས། པར་གཞི་སྒྲིག་མཁན། བོད་ལྗོངས་མི་དམངས་དཔེ་སྐྲུན་ཁང་།
sanggey.txt:
  1: ༄༅། །རྒྱལ་བའི་སྲས་ཀྱི་ལག་ལེན་སོ་བདུན་མའི་འགྲེལ་ཆུང་གཞན་ཕན་འཇུག་སྒོ་ཞེས་བྱ་བཞུགས་སོ།
    ། རྩ་བ། རྒྱལ་སྲས་ཐོགས་མེད། འགྲེལ་པ། སངས་རྒྱས་མཉན་པ། མཆོད་པར་བརྗོད་པ། ཞེས་པ་སྟེ།
    ན་མོ་ནི། ཕྱག་འཚལ་ལོ། ལོ་ཀི་ཤྭ་ར་ཡ་ནི་འཇིག་རྟེན་དབང་ཕྱུག་ཡིན་པས་འཇིག་རྟེན་དབང་ཕྱུག་ལ་ཕྱག་འཚལ་ལོ་ཞེས་པའི་དོན་ཡིན།
    དེ་ཡང་བླ་མ་དང་སྤྱན་རས་གཟིགས་གཉིས་སུ་མེད་པ་ལ་ཕྱག་འཚལ་དགོས་པས། གཉིས་སུ་མེད་པའི་ཚུལ་ནི་བླ་མ་དང་སྤྱན་རས་གཟིགས་སོ་སོར་ཡོད་པ་ལྟ་བུ་མ་ཡིན་པར་ངོ་བོ་ནི་རང་གི་རྩ་བའི་བླ་མ་ཡིན་པ་ལ་རྣམ་པ་ནི་སྤྱན་རས་གཟིགས་སུ་སྒོམ།
    ཡང་ན་ངོ་བོ་ནི་སྤྱན་རས་གཟིགས་ཡིན་པ་ལ་རྣམ་པ་ནི་རང་གི་རྩ་བའི་བླ་མར་སྒོམ་དགོས་སོ།
    ། བླ་མ་དང་སྤྱན་རས་གཟིགས་ལ་ཕྱག་འཚལ་དགོས་པའི་རྒྱུ་མཚན་རྣམ་པ་གཉིས་ལས་དང་པོ་ནི་རང་གི་རྩ་བའི་བླ་མ་དང་འཕགས་པ་སྤྱན་རས་གཟིགས་གཉིས་སུ་མེད་པ་གང་གིས་ཞེས་བརྗོད་ཀྱང་རུང༌།
    ཡང་ན་སྤྱན་རས་གཟིགས་བྱེ་བྲག་པ་ལ་སྦྱར་ནས་འཕགས་པ་སྤྱན་རས་གཟིགས་གང་གིས་བདེན་པ་གཉིས་ཀྱིས་བསྡུས་པའི་ཆོས་ཐམས་ཅད་དོན་དམ་པར་འགྲོ་འོང་ལ་སོགས་པ་དང་བྲལ་བའི་སྟོང་པ་ཉིད་ཡིན་པ་ལ་ཡིན་པར་མངོན་སུམ་དུ་གཟིགས་པ་ཡིན།
    དེ་ཡང་རྗེ་བཙུན་མི་ལས། དོན་དམ་བདེན་པའི་དབང་དུ་ནི། །བགེགས་པས་སངས་རྒྱས་ཉིད་ཀྱང་མེད།
    །སྒོམ་པ་པོ་མེད་བསྒོམ་བྱ་མེད། །བགྲོད་བྱ་ས་དང་ལམ་ཡང་མེད། །འབྲས་བུ་སྐུ་དང་ཡེ་ཤེས་མེད།
    །
  2: དེ་ཕྱིར་མྱ་ངན་འདས་པའང་མེད། །ཞེས་གསུངས་པ་ལྟར་གཟིགས་པ་ཡིན། གཉིས་པ་ནི་ཀུན་རྫོབ་བདེན་པའི་དབང་དུ་ན་བསྒོམ་བྱའི་ལྷ།
    སྒོམ་པ་པོ་རང་ཉིད། སྒོམ་པའི་ཚུལ་ལ་སོགས་པ་དང༌། དེ་བཞིན་ས་བཅུ་ལམ་ལྔ། འབྲས་བུ་སྐུ་དང་ཡེ་ཤེས་ལ་སོགས་པ་ཡོད་པ་ཡིན་ཏེ།
    དེ་ཡང་རྗེ་བཙུན་མི་ལས། ཀུན་རྫོབ་བདེན་པའི་དབང་དུ་ནི། །ཐབས་ཅད་ཡོད་ཅེས་ཐུབ་པས་གསུངས།
    །ཞེས་གསུངས་པ་ལྟར་དུ་རང་དོན་ཡིད་བྱེད་ཀྱི་བསམ་པ་གཏན་ནས་མེད་པར་རིགས་དྲུག་སེམས་ཅན་གྱི་དོན་ཁོ་ནར་མཛད་པ་པོ་རང་གི་རྩ་བའི་བླ་མ་མཆོག་དང་འཕགས་པ་སྤྱན་རས་གཟིགས་རྣམ་གཉིས་ཡིན་པས་ན་དེ་ལ་རྟག་པ་རྒྱུན་དུ་སྒོ་གསུམ་གུས་པ་ཆེན་པོས་ཕྱག་འཚལ་ལོ།
    ། བརྩམ་པར་དམ་བཅའ་བ། ཞེས་པ་སྟེ། ཕན་པ་ནི་ཚེ་འདིའི་ཕན་པ་སྟེ། ཚེ་རིང་བ་དང༌། ནད་ཉུང་བ་དང༌།
    དེ་བཞིན་འཁོར་ལོངས་སྤྱོད་དང༌། མིང་སྙན་གྲགས་དང༌། སྟོབས་མངའ་ཐང་ལ་སོགས་པ་ཆེ་བ་དང༌།
    བདེ་བ་ནི་ཚེ་ཕྱི་མའི་བདེ་བ་མངོན་མཐོ་དང་ངེས་ལེགས་གཉིས་ལས། དང་པོ་ནི་མངོན་མཐོ་ལྷ་དང་མིའི་བདེ་འགྲོ་དང༌།
    གཉིས་པ་ནི་ཐར་པ་དང་ཐམས་ཅད་མཁྱེན་པའི་གོ་འཕང་རིན་པོ་ཆེ་ཡིན། དེ་ལྟ་བུའི་ཕན་བདེ་ལུས་པ་མེད་པའི་འབྱུང་གནས་སམ་འབྱུང་ཁུངས་ནི་རྫོགས་པའི་སངས་རྒྱས་སྟོང་རྩ་གཉིས་ཡིན་ནོ།
    ། དེ་དག་ཕན་བདེ་འབྱུང་གནས་ཡིན་པའི་རྒྱུ་མཚན་གང་ཞེ་ན། དཔེར་ན་བདག་ཅག་གི་སྟོན་པ་སངས་རྒྱས་ཤཱཀྱ་ཐུབ་པ་འཇིག་རྟེན་གྱི་ཁམས་སུ་བྱོན་ནས་ཡུལ་ཝཱ་རཱ་ན་སཱི་ལ་བཀའ་དང་པོ་བདེན་བཞིའི་ཆོས་འཁོར་བསྐོར་བས་འཁོར་ཉན་ཐོས་ལ་སོགས་པར་ཕན་ཐོགས་པ་དང༌།
  3: གནས་བྱ་རྒོད་ཕུང་པོའི་རི་ན་བཀའ་བར་པ་མཚན་ཉིད་མེད་པའི་ཆོས་འཁོར་བསྐོར་བས་འཁོར་ཐེག་ཆེན་པ་རྣམས་ལ་ཕན་ཐོགས་པ་དང༌།
    ཡུལ་ཡངས་པ་ཅན་སོགས་སུ་བཀའ་ཐ་མ་ལེགས་པར་རྣམ་པར་ཕྱེ་བའི་ཆོས་འཁོར་བསྐོར་བས་འཁོར་ཐེག་པ་ཆེན་པོའི་རིགས་ཅན་རྣམས་ལ་ཕན་ཐོགས་པས་མཚོན་ནུས་སོ།
    ། འོ་ན་རྫོགས་པའི་སངས་རྒྱས་རྣམས་གང་ལས་འབྱུང་ངམ་ཞེ་ན། དེ་དག་ཀྱང་རྒྱུ་མེད་རྐྱེན་མེད་ལས་འབྱུང་བ་མིན་པར་རྒྱུ་དམ་ཆོས་དཔག་མེད་སྒྲུབ་པ་ལས་འབྱུང་བ་ཡིན།
    དེ་ཡང་དམ་པའི་ཆོས་ཀྱི་ལག་ལེན་ཤེས་པ་ལ་རག་ལས་པ་ཡིན་ཏེ། དཔེར་ན་དམ་ཆོས་པོ་ཏི་མང་པོ་བརྩིགས་བཞག་པས་ཀྱང་མི་ཕན།
    རང་ཉིད་པོ་ཏི་འོག་ཏུ་ཉལ་བསྡད་པས་ཀྱང་མི་ཕན། སྤྱིར་བཏང་དམ་ཆོས་གླེགས་བམ་གྱི་འོག་ཏུ་ལན་གཅིག་འཛུལ་པ་ཙམ་གྱིས་སྒྲིབ་པ་མང་པོ་བྱང་ཐུབ་པས་རྩ་བ་ཆེན་པོ་ཡིན་ཀྱང་འཁྲུལ་པའི་རྩ་བ་པ་སྤོང་བ་ལ་ཆོས་ཀྱི་ལག་ལེན་གྱི་ཐོག་ཏུ་ཕྱིན་དགོས་པ་མ་གཏོགས་ཆོས་དང་གང་ཟག་སོ་སོར་ཕྱིན་ན་ཕན་ཐོགས་པ་མེད་དེ།
    ཐུབ་པ་སངས་རྒྱས་ཀྱིས། ངས་ནི་ཁྱོད་ལ་ཐར་པའི་ཐབས་སྟོན་ཅིང༌། །ཐར་པ་རང་ལ་རང་ལས་ཤེས་པར་བྱ།
    །ཞེས་གསུངས་པའི་རྒྱུ་མཚན་དེས་ན་རྒྱལ་སྲས་རྣམས་ཀྱི་ལག་ལེན་ཤེས་པའི་སླད་དུ་དངུལ་ཆུ་ཐོགས་མེད་བཟང་པོས་རྒྱལ་སྲས་རྣམས་ཀྱི་ལག་ལེན་བཤད་པར་བྱ་ཞེས་བརྩམ་པར་དམ་བཅའ་བའོ།
    ། དལ་འབྱོར་རྙེད་པར་དཀའ་བར་བསྟན་པ། ཞེས་པ་སྟེ། དལ་བ་བརྒྱད་དང་འབྱོར་བ་བཅུ་ཚང་བའི་མི་ལུས་རིན་པོ་ཆེ་ནི་ཤིན་ཏུ་ནས་ཀྱང་རྙེད་པར་དཀའ་བ་དང༌།
  4: འཐོབ་ན་དོན་ཆེན་སྒྲུབ་ནུས་པའི་མི་ལུས་རིན་ཆེན་འདི་ཉིད་སྔོན་བསོད་ནམས་ཀྱི་ཚོགས་རྒྱ་ཆེར་བསགས་པ་ལས་ད་རེས་ལན་གཅིག་ཐོབ་དུས་འདིར་ཆུད་ཟོས་སུ་མ་སོང་བར་གྲུ་ཆེན་ལྟ་བུའི་མི་ལུས་རིན་ཆེན་འདི་ལ་བརྟེན་ནས་བདག་རང་ཉིད་དང་གཞན་སེམས་ཅན་ཐམས་ཅད་འཁོར་བ་སྡུག་བསྔལ་གྱི་རྒྱ་མཚོ་ལས་བསྒྲལ་བའི་ཕྱིར་དུ།
    ཉིན་མཚན་གཡེལ་བ་མེད་པ་སྟེ་ཉིན་མོར་འཇིག་རྟེན་གྱི་བྱ་བ་ལ་གཡེང་བ་དང༌། མཚན་མོར་གཏི་མུག་གཉིད་ཀྱི་དབང་དུ་ཤོར་ནས་རྨི་ལམ་སོགས་ལ་གཡེང་སོང་བ་མ་ཡིན་པར་ཉིན་མཚན་གཡེལ་བ་མེད་པ་ཞིག་གིས་དམ་པའི་ཆོས་ཉན་སེམས་སྒོམ་གསུམ་ལ་བརྩོན་ན་རྒྱལ་སྲས་བྱང་ཆུབ་སེམས་པའི་ཉམས་ལེན་ཡིན་ནོ།
    ། ཕ་ཡུལ་སྤོང་བར་གདམས་པ། ཞེས་པ་སྟེ། གཉེན་གྱི་ཕྱོགས་ཏེ་སོ་སོའི་ཕ་མ་སྤུན་མཆེད་གྲོགས་པོ་གྲོགས་མོ་ལ་སོགས་པ་རང་གིས་དགའ་བའི་ཕྱོགས་ལ་འདོད་ཆགས་ཆུ་ལྟར་དུ་གཡོ་བ་སྟེ་ཆགས་པ་ཆེན་པོ་སྐྱེས་པ་དང༌།
    དེའི་ལྡོག་ཕྱོགས་དགྲའི་ཕྱོགས་སུ་ཞེ་སྡང་མེ་ལྟར་དུ་འབར་བས་དངོས་ཤུགས་བརྒྱུད་གསུམ་ནས་གནོད་པ་བསྐྱལ་དགོས་བསམ་པ་དང༌།
    ཆགས་སྡང་གི་རྣམ་རྟོག་དེ་གཉིས་ཀྱི་རྩ་བའང་གཏི་མུག་ཡིན་ཅིང༌། དེ་ནི་བླང་བྱ་དགེ་བ་འདི་ཉིད་ཉམས་སུ་ལེན་དགོས་པ་དང༌།
    དོར་བྱ་སྡིག་པ་འདི་ཉིད་སྤང་དགོས་པ་བརྗེད་བཅུག་པའམ་མི་དྲན་པར་བྱེད་མཁན་ཡིན་པས་ན། དེ་ལྟར་དུག་གསུམ་གྱི་རྣམ་རྟོག་རང་རྒྱུད་ལ་སྐྱེ་བར་བྱེད་མཁན་གྱི་ལུང་པ་རང་ཡུལ་གཞན་ཡུལ་གང་ཡིན་ཀྱང་ཕ་ཡུལ་ཆགས་པ་རེད།
    སྐབས་འདིར་བསྟན་གྱི་ཕ་ཡུལ་ནི་རང་གི་ཕ་མའི་ཡུལ་གཅིག་པོ་ལ་གོ་བ་མིན་པར་རང་རྒྱུད་ལ་དུག་གསུམ་རྗེ་ཆེར་འཕེལ་བར་བྱེད་པའི་ཡུལ་ཚན་ཀུན་ལ་གོ་ནས་དེ་སྤོང་བ་རྒྱལ་སྲས་བྱང་ཆུབ་སེམས་པའི་ཉམས་ལེན་ཡིན་ནོ།
    །
  5: དབེན་པ་བསྟེན་དགོས་པར་གདམས་པ། ཞེས་པ་སྟེ། དེ་ལྟ་བུའི་ཕ་ཡུལ་འདི་ཉིད་སྤང་དགོས་ན།
    སྤངས་ནས་གང་དུ་བསྐྱོད་དགོས་སམ་ཞེ་ན། གནས་དབེན་པ་བསྟེན་དགོས་པ་ཡིན། དེ་ཅི་ཡི་ཕྱིར་ཞེ་ན་གང་ཟག་ལས་དང་པོ་པ་རྣམས་ཀྱིས་ཉོན་མོངས་ལ་གཉེན་པོ་དངོས་སུ་བསྟེན་པ་ལས་ཉོན་མོངས་འདི་ཉིད་གང་ནས་འབྱུང་བའི་རྒྱུ་སྤང་དགོས་པ་གལ་ཆེ་སྟེ།
    བདྭག་པོ་རིན་པོ་ཆེས། ལས་དང་པོ་པ་ཉོན་མོངས་དང་འཐབ་པའི་དུས་མིན། འབྲོས་པའི་དུས་ཡིན་གསུངས་པ་ལྟར་འབྲོས་དགོས་པ་ཡིན།
    འདིར་བསྟན་གྱི་འཐབ་ཞེས་པ་ནི་གཉེན་པོ་ལ་གོ་བ་ཡིན་ཅིང༌། རང་ལས་དང་པོ་པའི་རྒྱུད་ལ་དུག་གསུམ་གྱི་ཉོན་མོངས་པ་མངོན་དུ་འགྱུར་སྐབས་དེ་མ་ཐག་ཏུ་གཉེན་པོ་མི་སྡུག་པ་དང་བྱམས་པ་དང༌།
    རྟེན་འབྲེལ་སོགས་སྒོམ་ཐུབ་པ་མེད་པས་ན་ཉོན་མོངས་གང་ནས་འབྱུང་བའི་གཞི་འདི་ཉིད་ལས་འབྲོས་དགོས་པར་གསུངས་སོ།
    ། གང་ཆགས་སོགས་ཉོན་མོངས་པ་འདི་ཉིད་སྐྱེ་བའི་གཞི་འདི་ནི་ཡུལ་ངན་ཡིན་ཅིང༌། དེ་སྤངས་པས་ཉོན་མོངས་ཐམས་ཅད་རིམ་གྱིས་འགྲིབ་པར་གསུངས་པ་ཡིན།
    དེ་ཡང་གཉེན་པོ་ཆུང་རིམ་ནས་བསྟེན། སྤང་བྱ་ཆེ་རིམ་ནས་འགགས་གསུངས་པ་ལྟར་གཉེན་པོ་ཆུང་རིམ་ནས་བསྟེན་པས་དང་པོ་ཉོན་མོངས་རགས་པ་ཐམས་ཅད་བཅོམ་ཐུབ་པ་དང༌།
    དེ་ནས་རིམ་གྱིས་ཉོན་མོངས་ཐམས་ཅད་རིམ་པར་བཅོམ་པའི་མཐར་ཉོན་མོངས་ཤིན་ཏུ་ཕྲ་བ་འདི་ཉིད་ས་བཅུའི་རྒྱུན་མཐར་གཉེན་པོ་རྡོ་རྗེ་ལྟ་བུའི་ཏིང་ངེ་འཛིན་གྱིས་བཅོམ་ནས་ཉོན་མོངས་མིང་གི་ལྷག་མ་ཙམ་ཡང་མེད་པར་ཞི་སྟེ་འབྲས་བུ་སངས་རྒྱས་མངོན་དུ་བྱེད་ཐུབ་པ་ཡིན་ནོ།
    །
  6: འདིར་བསྟན་གྱི་རྣམ་གཡེང་ཞེས་པ་ནི་གཙོ་བོ་ཚེ་འདིའི་རྣམ་ཤེས་སུ་གོ་བ་ཡིན། དེ་གང་ཞེ་ན།
    དཔེར་ན་ངས་ད་ལྟར་དེ་འདྲ་བ་ཞིག་བྱེད་ཀྱི་ཡིན། མ་འོངས་པར་འདི་འདྲ་བ་ཞིག་བྱེད་ཀྱི་ཡིན།
    འདས་པའི་དུས་སུ་དེ་འདྲ་བ་ཞིག་བྱས་པ་ཡིན་ལ་སོགས་པ་བསམ་པའི་འཆར་ཚུལ་འདི་ལ་རྣམ་གཡེང་ཞེས་བརྗོད་དོ།
    ། དེ་ལྟ་བུའི་རྣམ་གཡེང་མེད་པས་དགེ་སྦྱོར་ཏེ་དགེ་བའི་ཉམས་ལེན་ཐམས་ཅད་རིམ་པར་ངང་གིས་འཕེལ་ཡོང་བ་ཡིན།
    འདིར་བསྟན་གྱི་རིག་པ་དྭངས་པ་ནི་གང་ཞེ་ན། དཔེར་ན་སྤྲིན་ཚོགས་དྭངས་པའི་ནམ་མཁར་ཉིན་མོར་ཉི་མ་དེ་ཡང་སེར་ཐིང་ངེ་གསལ་པོར་མཐོང་བ་དང༌།
    མཚན་མོར་སྐར་མ་དང་ཟླ་བ་ཡང་ཁྲ་མེ་རེ་མཐོང་ཐུབ་པ་བཞིན་རྣམ་རྟོག་གི་སྤྲིན་ཚོགས་དྭངས་པའི་རིག་པ་འདིས་ཆོས་ལ་ངེས་ཤེས་སྐྱེ་ཐུབ་པ་ཡིན།
    དེས་ན་ཆགས་སྡང་གི་རྣམ་རྟོག་སྐྱེ་གཞི་མེད་པའི་གནས་དབེན་པ་བསྟེན་ན་རྒྱལ་སྲས་བྱང་ཆུབ་སེམས་པའི་ཉམས་ལེན་ཡིན་ནོ།
    ། མི་རྟག་པ་རྒྱུད་ལ་བསྟེན་པར་གདམས་པ། ཞེས་པ་སྟེ། ཤོ་ལོ་ཀ་འདིས་མི་རྟག་པ་སྒོམ་དགོས་པར་བསྟན་པ་ཡིན་པས་མི་རྟག་པའི་འདུ་ཤེས་སྐྱེ་དགོས་པ་ནི་ཤིན་ཏུ་ནས་ཀྱང་གལ་ཆེ་སྟེ།
    ཐུབ་པ་སངས་རྒྱས་ཀྱིས་རྗེས་ཐམས་ཅད་ཀྱི་ནང་ནས་གླང་པོ་ཆེའི་རྗེས་མཆོག་ཏུ་འགྱུར་པ་དང༌།
    འདུ་ཤེས་ཀུན་གྱི་ནང་ནས་མི་རྟག་པའི་འདུ་ཤེས་མཆོག་ཏུ་འགྱུར་པ་ཡིན་ཞེས་གསུངས་པས་ན་མི་རྟག་པ་སྒོམ་དགོས་ཀྱི་ཡོད།
    ཐམས་ཅད་མི་རྟག་པ་ཡིན་པས་རང་ཡང་ངེས་པར་དུ་འཆི་དགོས་ཀྱང་དེ་རིང་ཤི་དང་སང་ཉིན་ཤི་ནམ་འཆི་ཆ་མེད་ཡིན་པས་མྱུར་བ་ཉིད་དུ་ཆོས་སྒྲུབ་དགོས་ཏེ།
  7: སྤྱོད་འཇུག་ལས། སང་དང་འཇིག་རྟེན་ཕྱི་མ་གཉིས། །སྔོན་དུ་གང་འོང་གཏོལ་མེད་པས། །སང་གི་ཚིས་ལ་མི་འབད་པར།
    །ཕྱི་མའི་ཚིས་ལ་འབད་པར་བྱ། །ཞེས་པ་སྟེ། སང་ཉིན་དང་འཇིག་རྟེན་ཕྱི་མའམ་སྐྱེ་བ་ཕྱི་མ་འདི་ཉིད་སྔོན་དུ་གང་འོང་ཆ་མེད་པ་ཡིན་ཏེ།
    གལ་ཏེ་ད་རིང་མ་ཤི་ན་སང་ཉིན་སྔོན་དུ་སླེབས་པ་ཡིན་ཀྱང་འདི་རིང་གི་ཚེ་ཙམ་ཡང་ཡོད་མེད་ཀྱི་ངེས་པ་མེད་པས་འཆི་ན་འཇིག་རྟེན་ཕྱི་མ་སྔོན་དུ་སླེབས་སོང་བ་ཡིན།
    དེས་ན་སང་ཉིན་གྱི་འཆར་གཞི་གཏན་ནས་མ་བཏིང་བར་སྐྱེ་བ་ཕྱི་མའི་དོན་དུ་བསམ་བློ་གཏང་དགོས་ཏེ།
    དཔེར་ན་ད་ལུང་པ་འདིའི་ནང་དུ་ངོ་ཤེས་པ་ག་ཚོད་ཤིག་ཤི་ཡོད་མེད་དང༌། སོ་སོའི་ལུང་པ་ནང་དུ་རང་གི་ངོ་ཤེས་དང་སྤུན་མཆེད་སོགས་ག་ཚོད་ཤིག་ཤི་ཡོད་མེད་ལ་བལྟ་ན་གྲངས་ལས་འདས་པ་ཞིག་ཤི་ཟིན་པ་མཐོང་ཡོང་བ་ཡིན།
    དེའི་ཕྱིར་ན་སོ་སོ་དང་ལྷན་དུ་ཡུན་རིང་གྲོགས་པའི་མཛའ་བཤེས་དང་ཕ་མ་སྤུན་མཆེད་སོགས་གང་ཡིན་ནའང་མཐར་འཆི་བའི་ལམ་ནས་སོ་སོར་འབྲལ་བའི་ཆོས་ཅན་ཡིན་ཏེ།
    མཐོ་བའི་མཐར་ལྷུང་བ་དང༌། སྐྱེ་བའི་མཐར་འཆི་བ་དང༌། འདུས་པའི་མཐར་འབྲལ་བ་དང༌། བསགས་པའི་མཐར་འཛད་པ་ལ་སོགས་པའི་མི་རྟག་པའི་ཆོས་འདིའི་ལམ་ནས་འགྲོ་བ་མ་གཏོགས་གཞན་དུ་འབྲོས་ས་མེད་པ་ཡིན།
    དེ་བཞིན་འབད་པས་སྒྲུབ་པའི་ནོར་རྫས་གསེར་དངུལ་ལ་སོགས་པ་གང་ཡོད་ཐམས་ཅད་ཀྱང་འཆི་བའི་དུས་འདིར་རང་གི་ཤུལ་དུ་ལུས་པ་མ་གཏོགས་འཁྱེར་དབང་མེད།
  8: ཁྱད་པར་དུའང་འཆི་བ་ཐོག་ཏུ་འབབ་པའི་དུས་འདིར་མགྲོན་པོ་ལྟ་བུའི་རང་གི་རྣམ་ཤེས་ཀྱིས་རྟག་ཏུ་གཅེས་པར་འཛིན་པའི་མགྲོན་ཁང་ལྟ་བུ་རང་ལུས་འདི་ཉིད་ཀྱང་དབང་མེད་དུ་བཞག་ནས་འགྲོ་དགོས་པ་དེའི་ཕྱིར་ན།
    ཚེ་འདི་བློས་བཏང་ནས་ཕྱི་མའི་དོན་དུ་གཉེར་ཐུབ་པ་བྱུང་ན་རྒྱལ་སྲས་བྱང་ཆུབ་སེམས་དཔའི་ཉམས་ལེན་ཡིན་ནོ།
    ། ཚེ་འདི་བློས་བཏང་ཚུལ་ནི་ལོ་མང་མི་འཆི་བར་བསྡད་རྒྱུའི་བསམ་བློ་རྟག་འཛིན་གྱི་རྟོག་པ་གཞིར་བཞག་ནས་འཆར་གཞི་རྒྱ་ཆེར་མ་བཏིང་བར་ཆོག་ཤེས་བྱས་ཏེ་གནས་དགོས་པ་ཡིན།
    དེ་ཡང་རབ་རྗེ་བཙུན་མི་ལ་ལྟ་བུ་བཀའ་གདམས་པའི་གཏད་ས་ཆེན་པོ་བཞིའི་སྒོ་ནས་ཉམས་སུ་ལེན་དགོས་པས་ན་གཏད་ས་ཆེན་པོ་བཞི་ལས་དང་པོ་ནི།
    བློ་ཕུག་ཆོས་ལ་གཏད་ཅེས་པ་ནི་ཆོས་ཀྱི་ནང་ནས་གང་གསུངས་པ་དེའི་ལམ་ནས་འགྲོ་བ་མ་གཏོགས་དེ་ལས་གཞན་པའི་ལག་ལེན་མི་བྱེད་པ་དང༌།
    གཉིས་པ་ཆོས་ཕུག་སྤྲང་ལ་གཏད་ཅེས་པ་ནི། ཁ་ཐུག་ལ་ལྟོ་གོས་གང་འབྱུང་བ་དེས་ཆོག་པར་བྱས་ཏེ་རྒྱུ་ནོར་ཟས་གོས་སོགས་སྒྲུབ་འདོད་ཀྱི་བློ་མེད་པར་སྤྲང་པོ་བྱས་ནས་བཞུགས་པ།
    གསུམ་པ་སྤྲང་ཕུག་ཤི་ལ་གཏད་ཅེས་པ་ནི། འཆི་བའི་དུས་ཤིག་བྱུང་དུས་ཀྱང་འགྱོད་སེམས་མེད་པ་ཞིག་འབྱུང་ཐུབ་དགོས།
    དེ་ཡང་དཔེར་ན་སྨན་པས་ཁྱེད་རང་ལ་ཚབས་ཆེན་ནད་ཀྱིས་ཟིན་འདུག་པས་ཤི་བའི་དུས་ཚོད་སྤྲད་ཀྱང་སྐྲག་སྣང་འཇིགས་པ་མེད་པར་ཆོས་ཀྱི་ཉམས་ལེན་གྱི་ཐོག་ཏུ་གདེངས་རྙེད་ནས་ག་དུས་ཤི་ནའང་ཤི་ཆོག་ཆོག་ལྟ་བུ་ཞིག་ཆགས་ཐུབ་དགོས།
    བཞི་པ་ཤི་ཕུག་གྲོག་སྟོང་སྐམ་པོ་ལ་གཏད་ཅེས་པ་ནི།
  9: རྗེ་བཙུན་མི་ལ་རས་པ་ལ་རྗེ་མར་པ་ལྷོ་བྲག་པས། ཁྱེད་མ་འོངས་པར་ཆོས་སྒྲུབ་པ་ཉམས་སུ་ལེན་པའི་སྐབས་ན་གནས་གཡའ་ཁྲོད་དང་གངས་ཁྲོད་རྣམས་བསྟེན་དགོས།
    རི་ཁྲོད་ཀྱི་ནང་ནས་ཀྱང་ལ་སྟོད་རྒྱལ་གྱི་ཤྲཱི་དང༌། བལ་ཡུལ་གྱི་ཡོལ་མོ་གངས་རྭ་ལ་སོགས་པ་དེ་ལྟ་བུའི་རི་ཁྲོད་དང་གངས་ཁྲོད་ལ་སོགས་པ་ཐམས་ཅད་ལ་ཁྱོད་ཀྱིས་དཀའ་བ་སྤྱད་ཤོག་དང༌།
    སྒྲུབ་བརྒྱུད་ཀྱི་བསྟན་པ་རིན་པོ་ཆེ་འདི་ཉིད་མེ་ལྟར་འབར་བར་འགྱུར་རོ་ཞེས་གསུངས་སོ།
    ། མདོར་ན་ཉིན་མོར་མིའི་རྒྱུན་འགྲུལ་མེད་པ་མཚན་མོར་དགྲ་ཡི་བརླག་བཙལ་མེད་པའི་གནས་དབེན་པར་ཕྱིན་ཏེ་ཚེ་འདི་བློས་བཏང་ནས་གནས་ཐུབ་དགོས།
    འོན་ཀྱང་དེ་འདྲ་བ་ཞིག་གིས་ཉམས་སུ་ལེན་མ་ཐུབ་ཀྱང༌། དྭགས་པོ་ལྷ་རྗེས། ཤུགས་ལ་འབྱུང་ན་དངོས་གྲུབ་ཡིན་པས་མི་སྤང༌།
    ཞེས་གསུངས་པ་ལྟར། སོ་སོས་འབད་པས་སྒྲུབ་པ་མིན་པར་རང་ཉིད་བསྡད་བསྡད་པའི་ཚེ་ན་ཅོག་རྩེའི་སྟེང་དུ་གཞན་གྱིས་སྒོར་ལྔ་དྲུག་ལ་སོགས་པ་ཕུལ་བའི་སྐབས་ན་འདི་མི་དགོས་ཞེས་བརྗོད་ན་ཐལ་ཆེ་བས་ལེན་དགོས་ཀྱང་ཉིན་གཅིག་བརླག་སོང་ན་ཞེན་ཆགས་ཀྱི་དབང་གིས་འཚོལ་ཁར་འགྲོ་མི་དགོས་པ་དང༌།
    རྐུ་མས་འཁྱེར་སོང་ན་དེའི་རྗེས་སུ་དེད་ནས་འགྲོ་མི་དགོས་པ་ཞིག་ཆགས་ཐུབ་དགོས། མདོར་ན་ཡོད་ནའང་འགྲིག་བསྡད་པ།
    མེ་ནའང་འགྲིག་བསྡད་པ་ལྟ་བུ་ཞིག་ཆགས་ཐུབ་ན་ཆོས་པ་འབྲིང་གིས་ཚེ་འདི་བློས་བཏང་ཚུལ་ཞིག་ཡིན་པས་དེ་ཡང་རྒྱལ་སྲས་བྱང་ཆུབ་སེམས་དཔའི་ཉམས་ལེན་ཡིན་ནོ།
    ། གྲོགས་ངན་སྤོང་བར་གདམས་པ། ཞེས་པ་སྟེ།
  10: སྡིག་པའི་གྲོགས་པོ་ངེས་པར་དུ་སྤང་དགོས་པར་བསྟེན་པས་སྡིག་གྲོགས་ནི་གང་ལ་ངོས་བཟུང་ངམ་ཞེ་ན།
    སྤྱིར་འཇིག་རྟེན་ན་བཤན་པ་ལྟ་བུ། ཉ་པ་ལྟ་བུ་སྲོག་གཅོད་ལས་ཀྱིས་འཚོ་བསྡད་མཁན་ལ་སོགས་པ་སྡིག་ལས་ཤུགས་ཆེར་བྱེད་མཁན་ཚོ་ལ་སྡིག་པའི་གྲོགས་པོ་ཞེས་བརྗོད་ཀྱང༌།
    སྐབས་འདིར་དེ་ལྟ་བུ་ཞིག་ལ་གོ་རྒྱུ་མིན་པར་ཆགས་སོགས་ཉོན་མོངས་པ་དང་ལྡན་པའི་གང་ཟག་ཤིག་ཡིན་པ་གང་ཞིག་ལ་དེ་དང་ལྷན་ཅིག་ཏུ་འགྲོགས་པ་ལས་སྔར་རང་རྒྱུད་ལ་ཉོན་མོངས་ཆུང་ངུ་ལས་མེད་ཀྱང་ད་ལྟ་ཇེ་ཆེར་འཕེལ་བར་འདུག་ན་གང་ཟག་འདི་ཉིད་སྡིག་གྲོགས་སུ་ངོས་བཟུང་སྟེ་ཅི་ནས་ཀྱང་སྤང་དགོས་སོ།
    ། མ་སྤང་ན་ཉེས་དམིགས་ཅི་ཡོད་དམ་ཞེ་ན། རང་རྒྱུད་ལ་དུག་གསུམ་འཕེལ་བའི་སྟོབས་ཀྱིས་ཐོས་བསམ་སྒོམ་གསུམ་གྱིས་ཉམས་སུ་ལེན་པའི་བྱ་བ་ཐམས་ཅད་མེད་པར་འགྱུར་བ་དང༌།
    དེ་བཞིན་སེམས་ཅན་ཐམས་ཅད་བདེ་བ་དང་བདེ་བའི་རྒྱུ་དང་ལྡན་པར་ཤོག་ཅིག་སྙམ་པ་ནི་བྱམས་པ་དང༌།
    སེམས་ཅན་ཐམས་ཅད་སྡུག་བསྔལ་དང་སྡུག་བསྔལ་གྱི་རྒྱུ་དང་བྲལ་བར་གྱུར་ཅིག་སྙམ་པ་ནི་སྙིང་རྗེ་ཡིན་ཅིང་།
    དེ་གཉིས་སྔར་རང་རྒྱུད་ལ་ཅུང་ཟད་ཡོད་ནའང་མེད་པར་འགྱུར་བས་ན་སྡིག་གྲོགས་ནི་ངེས་པར་དུ་སྤང་དགོས་སོ།
    །སྤོང་ཚུལ་ནི་སྡིག་གྲོགས་ཁྱོད་འདིར་སླེབས་མ་ཡོང་ཞེས་ཚིག་རྩུབ་བརྗོད་ན་ཤིན་ཏུ་ནས་ཀྱང་མི་རུང་བས།
    འོ་ན་ཇི་ལྟ་བུའི་སྒོ་ནས་སྤང་དགོས་སམ་ཞེ་ན། རང་སྡིག་གྲོགས་དང་ལྷན་ཅིག་ཏུ་ཟ་ཉལ་འགྲོ་འདུག་གི་སྤྱོད་ལམ་བྱེད་ཆོག་ཀྱང༌།
    བདག་ཉིད་དྲན་ཤེས་བག་ཡོད་ཀྱི་ཐོག་ཏུ་གནས་ཤིང་ཁོའི་གཤིས་སྤྱོད་ངན་པས་རང་རྒྱུད་ལ་གཏན་ན་མ་གོས་པ་ཞིག་བྱེད་ན་སྡིག་གྲོགས་སྤང་ཚུལ་དེ་རང་ཡིན་པས་གྲོགས་ངན་སྤང་བ་རྒྱལ་སྲས་བྱང་ཆུབ་སེམས་དཔའི་ཉམས་ལེན་ཡིན་ནོ།
    །
  11: གྲོགས་བཟང་བསྟེན་དགོས་པར་གདམས་པ། ཞེས་པ་སྟེ། འཕགས་པ་དགྲ་བཅོམ་པ་ལ་སོགས་པའི་དགེ་བའི་བཤེས་གཉེན་གང་ཞིག་བསྟེན་པ་ལས་ཉེས་པ་ཟད་ཚུལ་ནི།
    དཔེར་ན་དགེ་བའི་བཤེས་གཉེན་གྱིས་དང་པོ་ཐུན་མོང་གི་ཆོས་སྐྱབས་འགྲོའི་རྣམ་གཞག་གསུངས་པ་ལྟར་དཀོན་ཅོག་གསུམ་ལ་སྐྱབས་སུ་འགྲོ་བས་སེམས་ཅན་གྱི་སྲོག་མི་གཅོད་པ་ལ་སོགས་པའི་དཀར་ཆོས་དགེ་བ་སྒྲུབ་པ་དེ་དང་འཚམས་པའི་ཉེས་པ་ཅུང་ཟད་ཅིག་བསལ་ཐུབ་པ་དང༌།
    དེ་ནས་ཉན་རང་གི་ལམ་ཞི་གནས་ཀྱི་སྐོར་གསུངས་པ་ལྟར་སྒོམ་པས་ཉོན་མོངས་མངོན་འགྱུར་མགོ་མནན་གྱི་ཚུལ་དུ་སྤང་བ་དང༌།
    དེ་བཞིན་ཉན་རང་གི་ལམ་བདེན་བཞིའི་སྐོར་དང༌། རྟེན་འབྲེལ་ལུགས་འབྱུང་ལུགས་ལྡོག་གི་སྐོར་དང༌།
    གང་ཟག་བདག་མེད་པའི་སྐོར་གསུངས་པ་ལྟར་ཉམས་སུ་ལེན་ན་ཉོན་མོངས་རགས་པ་ཐམས་ཅད་བཅོམ་ཐུབ་པ་དང༌།
    དེ་ནས་ཐེག་ཆེན་གྱི་ལམ་གང་ཟག་བདག་མེད་དང་ཆོས་ཀྱི་བདག་མེད་རྣམ་པ་གཉིས་ཀ་ཆ་ཚང་བ་གསུངས་པ་ལྟར་སྒོམ་པས་སྒྲིབ་པ་ཐམས་ཅད་རྩ་བ་ནས་རིམ་གྱིས་སྤངས་ནས་ཉོན་མོངས་ཤིན་ཏུ་ཕྲ་བ་ས་བཅུའི་རྒྱུན་མཐར་གཉེན་པོ་རྡོ་རྗེ་ལྟ་བུའི་ཏིང་ངེ་འཛིན་གྱིས་སྤང་བྱའི་མིང་གི་ལྷག་མ་ཙམ་ཡང་མེད་པར་བཅོམ་པ་བཞིན་དུ།
    དེ་དང་འཚམས་པའི་ཡོན་ཏན་རང་རྒྱུད་ལ་ཡར་ངོའི་ཟླ་བ་དང་མཚུངས་པར་འཕེལ་ཏེ་མཐར་རྫོགས་པའི་སངས་རྒྱས་ཀྱི་གོ་འཕང་རིན་པོ་ཆེ་ཐོབ་ཐུབ་པ་ཡིན་ནོ།
    ། དེ་ལྟར་ཉེས་པ་ཟད་པ་དང་ཡོན་ཏན་འཕེལ་བ་གཉིས་ནི་དགེ་བའི་བཤེས་གཉེན་ལ་བསྟེན་ནས་རང་གིས་ཆོས་ཉམས་སུ་ལེན་པ་ལས་འབྱུང་བ་མ་གཏོགས་དེ་ལས་གཞན་སངས་རྒྱས་ཁྲིའི་ཐོག་ཏུ་བཞུགས།
  12: རང་འདིའི་འོག་ཏུ་བསྡད་པ་ཙམ་གྱིས་མི་ཕན་ཏེ། དཔེར་ན་དགེ་སློང་ལེགས་པའི་ཀརྨས་མི་ལོ་ཉི་ཤུ་རྩ་ལྔ་ལ་སངས་རྒྱས་ཀྱི་ཞབས་ཕྱིར་བསྡད་ཀྱང་ཆོས་ཉམས་སུ་མ་ལེན་པས་མཐར་གནས་རྒྱལ་པོའི་ཁབ་ཏུ་ཡི་དྭགས་སུ་སྐྱེ་བ་བླངས་པའི་ལོ་རྒྱུས་ཡོད་པས་དམ་ཆོས་ཚུལ་བཞིན་དུ་སྒྲུབ་དགོས།
    དེ་ལྟར་རང་རྒྱུད་ཀྱི་ཉེས་པ་ཟད་པ་དང་ཡོན་ཏན་འཕེལ་བར་བྱེད་པའི་དགེ་བའི་བཤེས་གཉེན་དམ་པ་ཞིག་རྙེད་ན།
    བཤེས་གཉེན་འདི་ཉིད་ཀྱི་རང་ངོ་ནས་རྟོགས་པ་སངས་རྒྱས་དངོས་དང་མཉམ་ཡང་སྐུ་དྲིན་སངས་རྒྱས་ལས་ཀྱང་ལྷག་པའི་ཚུལ་ནི་འོག་ནས་བཤད་པ་ལྟར་རོ།
    ། དེ་ལ་དབྱེ་ན་སོ་སོ་སྐྱེ་བོའི་དགེ་བའི་བཤེས་གཉེན་དང༌། ས་ཆེན་པོ་ལ་གནས་པའི་བྱང་ཆུབ་སེམས་དཔའི་དགེ་བའི་བཤེས་གཉེན་དང༌།
    སངས་རྒྱས་སྤྲུལ་པའི་སྐུའི་དགེ་བའི་བཤེས་གཉེན་དང༌། སངས་རྒྱས་ལོངས་སྤྱོད་རྫོགས་པའི་སྐུའི་དགེ་བའི་བཤེས་གཉེན་ཞེས་དབྱེ་བ་མང་དུ་ཡོད་པའི་ནང་ནས་སྐུ་དྲིན་ཤིན་ཏུ་ཆེ་བ་ནི་སོ་སྐྱེའི་དགེ་བའི་བཤེས་གཉེན་ཡིན་ཏེ།
    ད་ལྟར་སངས་རྒྱས་ཀྱི་སྐུ་དངོས་སུ་མཇལ་བའི་སྐབས་མེད་པ་དང་གསུང་དངོས་སུ་ཐོས་པའི་སྐབས་མེད་ཀྱང་སོ་སོ་སྐྱེ་བོའི་དགེ་བའི་བཤེས་གཉེན་ལ་བསྟེན་ཅིང་ཆོས་ཉམས་སུ་ལེན་པས་རིམ་བཞིན་རང་གི་སྤང་རྟོགས་དང་འཚམས་པར་དགེ་བའི་བཤེས་གཉེན་གཞན་རྣམས་སྐུ་དངོས་སུ་མཇལ་བ་དང་གསུང་དངོས་སུ་ཐོས་པའི་སྐལ་བ་ཅན་དུ་འགྱུར་པའི་མཐར་འབྲས་བུ་སངས་རྒྱས་རྙེད་པའི་ཕྱིར།
    ཁྱད་པར་དུའང་སྔགས་ཀྱི་སྐབས་སུ་དགེ་བའི་བཤེས་གཉེན་ལ་སངས་རྒྱས་དངོས་ཀྱི་འདུ་ཤེས་ཐག་ཆོད་པ་ཞིག་དགོས་ཏེ་རང་གི་རྒྱུད་ལ་སངས་རྒྱས་དངོས་ཀྱི་བྱིན་རླབས་འཇུག་པ་ལ་བླ་མ་དགེ་བའི་བཤེས་གཉེན་འདི་ཉིད་སངས་རྒྱས་དངོས་སུ་ཐག་ཆོད་པའི་དང་འདོད་ཡིད་ཆེས་པའི་དད་པ་ཞིག་ངེས་པར་དུ་དགོས་སོ།
    །
  13: དེ་མེད་ན་རང་ལ་སངས་རྒྱས་ཀྱི་བྱིན་རླབས་འཇུག་ཐུབ་པ་གཏན་ནས་མེད། དེས་ན་དྭགས་པོ་ལྷ་རྗེས་རྗེ་བཙུན་མི་ལ་རས་པ་ལ་དད་པ་སྙིང་ཁོང་རུས་པའི་གཏིང་ནས་སྐྱེས་པ་ན།
    རྗེ་མི་ལས་དྭགས་པོ་ལྷ་རྗེ་ལ་བུ་ཁྱོད་འཁོར་བ་དང་འབྲེལ་ཐག་ཆོད་པ་ཡིན་ཞེས་གསུངས་པའི་དོན་ནི་རང་གི་རྩ་བའི་བླ་མ་ལ་ཡིད་ཆེས་དང་མོས་གུས་དང་དག་སྣང་འདི་ཉིད་བཅོས་མ་མ་ཡིན་པ་ཞིག་སྦྱང་ཐུབ་པའི་སྐབས་ན་འཁོར་བ་དང་འབྲེལ་ཐག་ཆོད་པ་ཡིན་གསུངས་སོ།
    །མདོར་ན་སྐྱོན་མ་ལུས་པ་དགེ་བའི་བཤེས་གཉེན་ལ་བརྟེན་ནས་ཟད་པ་དང༌། ཡོན་ཏན་མ་ལུས་པ་དགེ་བའི་བཤེས་གཉེན་ལ་བརྟེན་ནས་འབྱུང་བས་རང་གི་སྲོག་བས་ཀྱང་དགེ་བའི་བཤེས་གཉེན་ལ་གཅེས་པར་འཛིན་པ་ནི་རྒྱལ་སྲས་བྱང་ཆུབ་སེམས་དཔའི་ཉམས་ལེན་ཡིན་ནོ།
    ། དཀོན་མཆོག་གསུམ་ལ་སྐྱབས་སུ་འགྲོ་དགོས་པར་གདམས་པ། ཞེས་པ་སྟེ། ཕྱི་པ་ནང་པ་སྐྱབས་འགྲོའི་ཁྱད་ཅེས་པ་ནི།
    སྐྱབས་གནས་དཀོན་ཅོག་གསུམ་ལ་སྐྱབས་གནས་མཐར་ཐུག་ཏུ་ཁས་ལེན་ཞིང་དེ་ལས་གཞན་དུ་སྐྱབས་གནས་མེད་པར་ཁས་ལེན་པའི་གྲུབ་མཐའ་སྨྲ་བ་འདི་ཉིད་ནང་པ་སངས་རྒྱས་པ་དང༌།
    དཀོན་མཆོག་གསུམ་ལ་སྐྱབས་གནས་མཐར་ཐུག་ཁས་མི་ལེན་པར་འཇིག་རྟེན་པའི་ལྷ་ཞེ་ཐག་པ་ནས་སྐྱབས་སུ་འགྲོ་བ་དེ་ཕྱི་རོལ་པ་ཡིན་པའི་ཕྱིར།
    དེ་ཡང༌། དཀོན་མཆོག་གསུམ་ལ་མ་བསྟེན་པའི། །ཆོས་པ་བཟང་ཡང་མུ་སྟེགས་ཡིན། །ཞེས་པ་སྟེ།
    དཀོན་མཆོག་གསུམ་ལ་མ་བསྟེན་པའི་ཆོས་པ་ཇི་ལྟར་བཟང་ཡང་ཕྱི་རོལ་མུ་སྟེགས་པ་ཡིན་ནོ།
  14: དེས་ན་སྐྱབས་འགྲོ་ནི། ལམ་ཐམས་ཅད་ཀྱི་རྩ་བ། ཆོས་ཐམས་ཅད་ཀྱི་གཞི་མ། དགེ་ལེགས་ཐས་ཅད་ཀྱི་འབྱུང་གནས་སོ།
    ། སྐྱབས་སུ་འགྲོ་དགོས་པའི་རྒྱུ་མཚན་ཅི་ཞེ་ན། བདག་ཅག་སོ་སོ་སྐྱེས་བུ་ཞིག་གིས་འཁོར་བ་སྡུག་བསྔལ་གྱི་རྒྱ་མཚོ་ལས་བརྒལ་དགོས་ནའང་རང་སྟོབས་ཀྱིས་བརྒལ་ཐུབ་པ་མེད་པ་དང༌།
    རོགས་པ་གཞན་ཐམས་ཅད་ཀྱང་རང་དང་འདྲ་བའི་སོ་སྐྱེ་ཁོ་ན་ཡིན་པས་སྐྱབས་པའི་ཐབས་མེད་དེ་དཔེར་ན་ཆུ་རྐྱལ་བརྒྱབ་མི་ཤེས་པའི་མི་གཉིས་ཆུས་འཁྱེར་བ་བཞིན་ནོ།
    །འོ་ན་གང་ལ་སྐྱབས་སུ་འགྲོ་དགོས་སམ་ཞེ་ན། ལམ་སྟོན་པ་པོ་སངས་རྒྱས་དང༌། ལམ་དུ་གྱུར་པ་དམ་པའི་ཆོས།
    ལམ་སྒྲུབ་པའི་གྲོགས་འཕགས་པའི་དགེ་འདུན་ཏེ་དཀོན་ཅོག་རིན་པོ་ཆེ་རྣམ་པ་གསུམ་ལ་སྐྱབས་སུ་འགྲོ་དགོས་སོ།
    །དེ་ལས་གཞན་དུ་འགྱུར་པ་འཇིག་རྟེན་པའི་ལྷ་སྟེ། དཔེར་ན། ཧིན་དུའི་ལྷ་དབང་ཕྱུག་ཆེན་པོ་དང༌།
    བིཤྞུ་དང༌། ཀྲཥྞ་དང༌། དེ་བཞིན་ཁ་ཆེའི་ལྷ་ཨལླ་དང༌། ཡེ་ཤུའི་ལྷ་སྟོན་པ་ཇུ་ཟཱིས་ཀྲཱ་ཡི་ལ་སོགས་པའི་ལྷ་མཐུ་བོ་ཆེ་དང༌།
    བཙན་མཐུ་བོ་ཆེ་དང༌། གཞི་བདག་མཐུ་བོ་ཆེ་དང༌། ཀླུ་མཐུ་བོ་ཆེ་ལ་སོགས་པས་བདག་ཅག་ལ་སྐྱབས་མི་ཐུབ་པའི་རྒྱུ་མཚན་ཅི་ཞེ་ན།
    དེ་དག་སྤྱིར་བདག་ཅག་ལས་ཀྱང་མཐུ་སྟོབས་ཆེ་བ་ཞིག་ཡིན་ཀྱང་འཁོར་བ་སྡུག་བསྔལ་གྱི་རྒྱ་མཚོར་བྱིང་བསྡད་ཡོད་པས་ན་འཇིག་རྟེན་པའི་ལྷ་སུ་ཞིག་གིས་ཀྱང་སྐྱོབས་པར་མི་ནུས་པ་ཙམ་དུ་མ་ཟད་སྐྱབས་གནས་བསླུ་བ་ཅན་ཞིག་ཡིན་ཏེ་དེ་དག་གིས་ལམ་ལོག་པ་སྟོན་པའི་ཕྱིར།
  15: དཔེར་ན། ཁ་ཆེས་རྒྱལ་ཁབ་ཀྱི་ཆེད་དུ་དམགས་བརྒྱབ་པ་ཆོས་ཡིན་པར་བཤད་པ་དེ་ཙམ་གྱིས་ཀྱང་མཚོན་ནུས་སོ།
    ། དཀོན་མཆོག་རྣམ་པ་གསུམ་ནི་དེ་ལྟར་མིན་པར་སྐྱབས་གནས་མི་བསླུ་བ་ཡིན་ཏེ་སྟོན་པ་སངས་རྒྱས་ཀྱིས་ལམ་ཡང་དག་པ་སྟོན་པ་བཞིན་དུ་ལམ་སྒྲུབ་པའི་གྲོགས་འཕགས་པའི་དགེ་འདུན་དང་ལྷན་ཅིག་ཏུ་ལམ་ཉམས་སུ་ལེན་ན་འབྲས་བུ་ཐར་པ་དང་ཐམས་ཅད་མཁྱེན་པའི་གོ་འཕང་རིན་པོ་ཆེ་ཐོབ་ནུས་པའི་ཕྱིར།
    ཐེག་པ་ཆེ་ཆུང་གི་སྐྱབས་འགྲོའི་ཁྱད་པར་ནི་རང་ཉིད་གཅིག་པུ་འཁོར་བ་ལས་ཐར་པའི་ཆེད་དུ་དཀོན་ཅོག་རྣམ་པ་གསུམ་ལ་སྐྱབས་སུ་འགྲོ་ན་ཉན་ཐོས་སམ་ཐེག་པ་དམན་པའི་སྐྱབས་འགྲོ་དང༌།
    ནམ་མཁའ་དང་མཉམ་པའི་སེམས་ཅན་ཐམས་ཅད་འཁོར་བ་སྡུག་བསྔལ་གྱི་རྒྱ་མཚོ་ལས་གདོན་ཏེ་སངས་རྒྱས་ཀྱི་གོ་འཕང་རིན་པོ་ཆེ་ལ་འགོད་པར་བྱ་བའི་ཆེད་དུ་དཀོན་ཅོག་རྣམ་པ་གསུམ་ལ་སྐྱབས་སུ་ཕྱིན་ན་ཐེག་པ་ཆེན་པོའི་སྐྱབས་འགྲོའོ།
    །རྒྱུ་དང་འབྲས་བུའི་སྐྱབས་འགྲོའི་ཁྱད་པར་ནི། རང་ཉིད་འཁོར་བ་ན་གནས་བཞིན་པའི་སྐབས་ན་གཞན་གྱི་རྒྱུད་ལ་སྔར་ནས་གྲུབ་ཟིན་པའི་མཆོག་གསུམ་ལ་རྟེན་དུ་བཟུང་ནས་སྐྱབས་སུ་འགྲོ་བ་ནི་རྒྱུའི་སྐྱབས་འགྲོ་དང༌།
    དེ་ལྟ་བུའི་སྐྱབས་དེ་རྣམས་ལ་འཕྲལ་དང་ཡུན་གྱི་བསྒྲུབ་བྱ་ཡང་དག་པར་བལྟ་སྟེ་དེ་དག་གི་བསླབ་པར་བྱ་བའི་ཚུལ་རྣམས་ལ་ཇི་བཞིན་སློབ་པ་ནི་འབྲས་བུའི་སྐྱབས་འགྲོའོ།
    ། སྐྱེས་བུ་ཆུང་ངུའི་ལམ་བསྟན་པ། ཞེས་པ་སྟེ། དམྱལ་བ་ལ་ཚ་གྲང་གི་སྡུག་བསྔལ་དང༌། ཡི་དྭགས་ལ་བཀྲེས་སྐོམ་གྱི་སྡུག་བསྔལ་དང༌།
  16: དུད་འགྲོ་ལ་བཀོལ་སྤྱོད་དང་གཅིག་ལ་གཅིག་གིས་ཟ་བའི་སྡུག་བསྔལ་ལ་སོགས་པ་དེ་དག་ནི་ཤིན་ཏུ་ནས་ཀྱང་བཟོད་དཀའ་བའི་ཆོས་ཅན་ཞིག་ཡིན་ཏེ།
    དཔེར་ན་མི་ཁོང་ལྟ་བུ་ཞིག་གསོན་པོ་རང་ཐབ་ཚང་གི་མེའི་ནང་དུ་སྲེག་པར་བྱེད་ན། མི་གསོན་པོ་རང་དམར་གསོད་བཏང་བ་ཡིན་པས་འཇིག་རྟེན་ན་ཧ་ལས་དགོས་པའི་གནས་ཚུལ་ཞིག་ཡིན་ཀྱང༌།
    དམྱལ་བའི་སྡུག་བསྔལ་ལ་མནོ་བསམ་བཏང་ན་བརྒྱ་ཆ་བརྒྱ་ཡི་ནང་ནས་དཔེ་ཤག་ཕྱེད་ཀ་ཙམ་ལ་ཡང་འགྲན་ཐུབ་པ་མེད།
    དེ་ཡང་བཤེས་སྤྲིངས་ལས། འདི་ན་ཉིན་གཅིག་མདུང་ཐུང་སུམ་བརྒྱ་ཡིས། །རབ་ཏུ་དྲག་བཏབ་སྡུག་བསྔལ་གང་ལགས་པ།
    །དེས་ནི་དམྱལ་བའི་སྡུག་བསྔལ་ཆུང་ངུ་ལའང༌། །འོལ་ཡང་མི་འགྲོ་ཆར་ཡང་མི་ཕོད་དོ། །ཞེས་པ་སྟེ།
    དཔེར་ན་མི་ཞིག་ཚུར་བཟུང་སྟེ་འགུལ་བསྐྱོད་གཏན་ནས་བྱེད་ས་མེད་པར་ཀ་བར་བསྡམས་ཏེ་ཉིན་རེ་བཞིན་དུ་ཁོ་ལ་གདུང་ཐུང་སུམ་བརྒྱ་ཐམ་པ་བཙུགས་ན་འཇིག་རྟེན་ན་དཔེ་མེད་པའི་སྡུག་བསྔལ་ཆེན་པོ་ཞིག་ཏུ་བརྩིས་ཀྱང་དམྱལ་བའི་སྡུག་བསྔལ་ཆུང་ངུ་ཙམ་ཞིག་ལའང་འགྲན་ཐུབ་པའི་སྐབས་གཏན་ནས་མེད།
    དམྱལ་བ་ནང་ནས་ཀྱང་མནར་མེད་པའི་སྡུག་བསྔལ་ཤིན་ཏུ་ནས་ཀྱང་ཆེ་བས་ན། སྟོན་པ་སངས་རྒྱས་ཀྱིས།
    ལས་བསྟན་པའི་མདོ་་སྡེ་ནང་དུ་ཡང་སོས་དང༌། ཐིག་ནག་དང༌། བསྡུས་འཇོམས་དང༌། ངུ་འབོད་དང༌།
    ངུ་འབོད་ཆེན་པོ་དང༌། ཚ་བ་དང༌། རབ་ཏུ་ཚ་བ་སྟེ་ཚ་དམྱལ་བདུན་དང༌། དེ་བཞིན་ཆུ་བུར་ཅན་དང༌།
    ཆུ་བུར་རྡོལ་བ་དང༌། སོ་ཐམ་པ་དང༌།
  17: ཀྱི་ཧུད་ཟེར་བ་དང༌། ཨ་ཆུ་ཟེར་བ་དང༌། ཨུཏྤལ་ལྟར་གས་པ་དང༌། པད་མ་ལྟར་གས་པ་དང༌། པད་མ་ཆེན་པོ་ལྟར་གས་པ་སྟེ་གྲང་དམྱལ་བརྒྱད་ཀྱི་སྡུག་བསྔལ་ཕྲན་བུ་རེ་གསུངས་ཡོད་ཀྱང༌།
    དེ་དག་ལས་ཀྱང་ཚ་དམྱལ་བརྒྱད་པ་མནར་མེད་པའི་སྡུག་བསྔལ་འདི་ཉིད་ཤིན་ཏུ་ནས་ཀྱང་ཆེ་བ་ཡིན་པས་སྟོན་པས་མཁྱེན་ཀྱང་མ་གསུངས་པའི་རྒྱུ་མཚན་ཅི་ཞེ་ན།
    གལ་ཏེ་སྟོན་པ་སངས་རྒྱས་ཀྱིས་གསུངས་ན་བྱང་ཆུབ་སེམས་དཔའ་ལས་དང་པོ་པ་ཐམས་ཅད་ཀྱིས་སྙིང་རྗེའི་སྟོབས་ཀྱིས་ཞལ་ནས་ཁྲག་ཚ་པོ་སྐྱུགས་ནས་དགོངས་པ་རྫོགས་འགྲོ་བ་དང༌།
    བྱང་ཆུབ་སེམས་དཔས་སྙིང་རྗེ་ཐག་ཆོད་ནས་དེ་ག་རང་ལ་དུག་བཞེས་ནས་དགོངས་པ་རྫོགས་འགྲོ་བ་ཡིན།
    དེས་ན་དམྱལ་བ་ལ་སོགས་པའི་ངན་སོང་གསུམ་གྱི་སྡུག་བསྔལ་ནི་ཤིན་ཏུ་ནས་ཀྱང་བཟོད་དཀའ་བ་བློ་ངོར་ཤོང་དཀའ་བ་ཅན་ཞིག་ཡིན་པ་དེ་དག་གི་རྒྱུ་གང་ལས་འབྱུང་བ་ཡིན་ཞེ་ན།
    རྒྱུ་སྡིག་པའི་ལས་ཀྱི་འབྲས་བུ་ཡིན་པར་ཐུབ་པ་སངས་རྒྱས་ཀྱིས་གསུངས་སོ། ། རྒྱུ་མཚན་དེས་ན།
    འཆི་བ་སྲོག་ལ་ཐུག་ཀྱང་སྡིག་ལས་མི་བྱེད་པ་ཞིག་དགོས། དེ་ཡང་དཔེར་ན་མི་དབང་ཆེན་ཞིག་གིས་ཁྱེད་ཀྱིས་ལུག་འདི་མ་བསད་ན་ངས་ཁྱེད་ལ་བསད་ཀྱི་ཡིན་ཞེས་ལབ་མཁན་དངོས་སུ་སླེབས་མི་སྲིད་པ་ལྟ་བུ་ཞིག་ཡིན་ཀྱང་གལ་ཏེ་སླེབས་ན་ཁྱེད་ཀྱིས་ང་ལ་བསད་ཀྱང་ཁྱད་པར་མེད།
    ངས་ལུག་ནམ་ཡང་བསད་ཀྱི་མིན་བསམ་ཞིང་ངག་ནས་ཀྱང་བརྗོད་དགོས། དེ་ཡང་སྟོན་པ་བཅོམ་ལྡན་འདས་ཀྱིས།
    ཉི་ཟླ་ཐང་ལ་ལྷུང་ཡང་སྲིད། །
  18: རླུང་ནི་ཞབས་པས་ཟིན་ཡང་སྲིད། །མེ་ནི་གྲང་མོར་འགྱུར་ཡང་སྲིད། །ལས་ཀྱི་རྣམ་སྨིན་བསླུ་མི་སྲིད།
    །ཞེས་གསུངས་པ་ལྟར། ལས་འབྲས་བསླུ་བ་མེད་པའི་ཕྱིར་ན་སྡིག་པའི་ལས་ནམ་ཡང་མི་བྱེད་པ་ནི་རྒྱལ་སྲས་བྱང་ཆུབ་སེམས་དཔའི་ཉམས་ལེན་ཡིན་ནོ།
    ། སྐྱེས་བུ་འབྲིང་གི་ལམ་བསྟན་པ། ཞེས་པ་སྟེ། ཚིག་རྐང་དང་པོ་གཉིས་ཀྱིས་འཁོར་བ་མི་རྟག་པར་བསྟན་པ་དང༌།
    ཚིག་རྐང་ཕྱི་མ་གཉིས་ཀྱིས་ཐར་པ་སངས་རྒྱས་ཀྱི་གོ་འཕང་འདི་ཉིད་རྟག་པར་བསྟན་པ་ཡིན་ནོ།
    །དེ་ཡང་ས་འོག་ཀླུའི་འཇིག་རྟེན་དང༌། ས་སྟེང་མིའི་འཇིག་རྟེན་དང༌། ས་བླ་ལྷའི་འཇིག་རྟེན་ཏེ་སྲིད་པ་ཁམས་གསུམ་གྱི་བདེ་བ་ནི་བདེ་བ་ཡང་དག་པ་མ་ཡིན་ཏེ།
    འཇིག་རྟེན་ན་མིང་སྙན་གྲགས་དང༌། སྟོབས་མངའ་ཐང་དང༌། རྒྱུ་ལོངས་སྤྱོད་དང༌། གྲོགས་པོ་གྲོགས་མོ་དང༌།
    ཕ་མ་སྤུན་མཆེད་ལ་སོགས་པའི་བར་གྱི་བདེ་བ་ཐམས་ཅད་ནི་རྩྭ་རྩེའི་ཟིལ་པ་བཞིན་དུ་མི་གནས་པར་འཇིགས་པའི་ཆོས་ཅན་ཡིན་ཏེ།
    དཔེར་ན་གཉིད་སད་པའི་སྐབས་ན་རྨི་ལམ་བརླག་སོང་བ་བཞིན་དུ་ཤི་བའི་མཇུག་ཏུ་ཚེ་འདིའི་བདེ་བ་ཐམས་ཅད་བརླག་པའི་ཕྱིར།
    འོ་ན་འཇིག་རྒྱུ་མེད་པའི་རྟག་བརྟན་གྱི་གོ་འཕང་ནི་གང་ཞེ་ན། ནམ་ཡང་འགྱུར་བ་མེད་པའི་ཐར་པ་སངས་རྒྱས་ཀྱི་གོ་འཕང་རིན་པོ་ཆེ་འདི་ཉིད་ཡིན་པས་དེ་ཐོབ་པའི་དོན་དུ་དམ་པའི་ཆོས་ལ་ཐོས་བསམ་སྒོམ་གསུམ་གྱིས་ཉམས་སུ་ལེན་པ་ནི་རྒྱལ་སྲས་བྱང་ཆུབ་སེམས་དཔའི་ཉམས་ལེན་ཡིན་ནོ།
    ། སྐྱེས་བུ་ཆེན་པོའི་ལམ་བསྟན་པ།
  19: ཞེས་པ་སྟེ། འཁོར་བ་ཞེས་པ་ནི་འགོ་འདི་ནས་བཙུགས་པ་ཞེས་པའི་དུས་ཤིག་མེད་པས་ན་འཁོར་བ་ལ་ཐོག་མ་མེད་པ་ཡིན།
    ཐོག་མེད་དུས་ནས་ད་ལྟའི་བར་མི་གཅིག་གིས་བདག་གི་ཕ་མ་བྱས་པའི་གྲངས་ཀའང་བརྒྱབ་ཐུབ་པ་མེད་ན་སེམས་ཅན་ཐམས་ཅད་རང་གི་ཕ་མ་བྱེད་མྱོང་བ་གྲངས་ཀྱིས་ལོང་བ་དེ་བས་ཀྱང་མེད།
    ཕ་མ་བྱེད་པའི་ཚེ་ན་དྲིན་ཆེ་བ་ཤ་སྟག་ཡིན་ཏེ། དང་པོ་མ་ཡི་མངལ་དུ་གསོས། བར་དུ་ཨ་མའི་མངལ་ནས་མར་སྐྱེ་དུས་ཟ་མི་ཤེས་པས་ཟ་སྟངས་བསླབ།
    འགྲོ་མི་ཤེས་པས་འགྲོ་སྟངས་བསླབ། བཤད་མི་ཤེས་པས་བཤད་སྟངས་བསླབ། མཐར་ཕ་མ་གཉིས་མི་ཚེ་ཧྲིལ་པོར་འབད་པས་བསྒྲུབས་པའི་རྒྱུ་ནོར་ལ་སོགས་པ་གང་ཡོད་ཐམས་ཅད་ཕངས་མེད་ཀྱིས་སྦྱིན་ནས་རང་ལ་བྱམས་སྐྱོང་ཚད་མེད་གནང་བས་དྲིན་ཆེན་ཡིན།
    ཚེ་འདིའི་ཕ་མ་རང་ལ་དྲིན་ཆེན་ཡིན་པ་བཞིན་དུ་ནམ་མཁའི་མཐའ་དང་མཉམ་པའི་སེམས་ཅན་ཐམས་ཅད་ཀྱིས་རང་གི་ཕ་མ་བྱེད་པའི་ཚེ་ན་ཚེ་འདིའི་ཕ་མ་ལས་ཀྱང་ལྷག་པའི་དྲིན་ཆེ་བ་ཤ་སྟག་ཡིན་པས་ཕ་མ་དེ་རྣམས་ལས་ཀྱི་དབང་གིས་སྡུག་བསྔལ་མྱོང་བཞིན་ཡོད་པ་ལ།
    རང་ཉིད་སེམས་ཁྲལ་མེད་པར་བློ་བདེར་གནས་ན་ཤིན་ཏུ་ནས་ཀྱང་མི་རུང་བས། མར་གྱུར་སེམས་ཅན་ཐམས་ཅད་འཁོར་བའི་སྡུག་བསྔལ་གྱི་རྒྱ་མཚོ་ལས་བསྒྲལ་ནས་ཐར་པ་དང་ཐམས་ཅད་མཁྱེན་པའི་གོ་འཕང་རིན་པོ་ཆེ་ལ་དགོད་པར་བྱའོ་སྙམ་པ་བྱང་ཆུབ་མཆོག་ཏུ་སེམས་བསྐྱེད་ན་རྒྱལ་སྲས་བྱང་ཆུབ་སེམས་དཔའི་ཉམས་ལེན་ཡིན་ནོ།
    །བསྐྱེད་ཅེས་པ་ནི་བཟོས་པའི་དོན་ཡིན་པ་ལྟར་བྱང་ཆུབ་ཀྱི་སེམས་བསྐྱེད་ཡོང་དུས་སྔོན་བསམ་བློའི་ནང་ལ་མེད་པའི་བསམ་བློ་གསར་པ་ཞིག་འཁོར་ཡོང་བ་ཡིན་པའི་ཕྱིར་ན་སེམས་བསྐྱེད་ཅེས་བརྗོད་པའོ།
    །
  20: ཀུན་རྫོབ་བྱང་ཆུབ་ཀྱི་སེམས་བསྟན་པ། ཞེས་པ་སྟེ། བདག་ཅག་ལ་ནི་ནད་ཀྱིས་མནར་བ་དང༌།
    གཞན་གྱིས་ཁ་བཏང་བ་དང༌། རང་གི་བསམ་དོན་མ་གྲུབ་པ་དང༌། མདོར་ན་འདོད་པ་བཙལ་གྱིས་མི་རྙེད་པ་དང༌།
    མི་འདོད་པ་མི་ཡོང་དགུ་ཡོང་དུ་མ་ཞིག་རང་གི་ཐོག་ཏུ་བབ་པའི་སྡུག་བསྔལ་སྣ་ཚོགས་པ་འདི་རྒྱུ་གང་ལས་འབྱུང་ངམ་ཞེ་ན།
    བདག་བདེ་བ་འདོད་པ་ལས་འབྱུང་བ་ཡིན་ཏེ། དེ་ཡང་དཔེར་ན་བདག་ཅག་གི་བློའི་ངོར་ང་ལ་སྐྱིད་པོ་ཞིག་དགོས་ཀྱི་འདུག
    ང་ལ་ཡག་པོ་ཞིག་དགོས་ཀྱི་འདུག ང་ལ་མཐོང་ཆེན་པོ་ཞིག་དགོས་ཀྱི་འདུག་ལ་སོགས་པའི་ཞེན་ཆགས་དེ་བདག་བདེ་བ་འདོད་པ་ལས་འབྱུང་བ་ཡིན།
    རྫོགས་པའི་སངས་རྒྱས་ཞེས་པ་ནི་མཚན་ནི་ཤིན་ཏུ་ནས་ཀྱང་སྙན་གྲགས་ཆེ་བ། འགྲོ་བ་ཀུན་གྱི་སྐྱབས་མགོན་དུ་འགྱུར་པས།
    འཇིག་རྟེན་འདི་ན་ཆོས་ལུགས་གཞན་ཐམས་ཅད་ཀྱིས་ཀྱང་སངས་རྒྱས་ཀྱི་རྣམ་ཐར་མཇལ་ནས་སངས་རྒྱས་འདི་ཉིད་མི་ཤིན་ཏུ་ནས་ཀྱང་བཟང་པོ་ཞིག་ཏུ་བརྩི་སྲུང་བྱེད་ཀྱི་ཡོད་ཅིང༌།
    དེ་ལྟ་བུའི་རྫོགས་པའི་སངས་རྒྱས་ནི་རྒྱུ་གང་ལས་འབྱུང་བ་ཡིན་ནམ་ཞེ་ན། གཞན་ཕན་བྱང་ཆུབ་ཀྱི་སེམས་ལས་འཁྲུངས་པའི་ཕྱིར།
    དེས་ན་བདག་གི་བདེ་བ་རྒྱུ་དང་བཅས་པ་ཐམས་ཅད་སེམས་ཅན་གཞན་ལ་སྦྱིན། གཞན་གྱི་སྡུག་བསྔལ་རྒྱུ་དང་བཅས་པ་ཐམས་ཅད་རང་གི་ཐོག་ཏུ་ཡར་ལེན་དགོས།
    དེ་ཡང་བློ་སྦྱོང་དོན་བདུན་མ་ལས། གཏོང་ལེན་གཉིས་པོ་སྤེལ་མར་སྦྱངས། །དེ་གཉིས་རླུང་ལ་བསྐྱོན་པར་བྱ།
    །ཞེས་པ་སྟེ།
  21: དམིགས་པ་ནི་དབུགས་སྣ་ནས་མར་ཐེང་གསུམ་གཏང་བའི་ཚེ་ན་ཕ་མར་གྱུར་པའི་སེམས་ཅན་ཐམས་ཅད་རང་གི་མདུན་དུ་འཁོད་པར་སྒོམ།
    དེ་ནས་དང་པོ་དབུགས་ཡར་འཐེན་སྐབས་སུ་སེམས་ཅན་ཐམས་ཅད་ཀྱིས་ཐོག་མེད་ནས་བསགས་པའི་ལས་ཉོན་སྡིག་སྒྲིབ་འབྲས་བུ་སྡུག་བསྔལ་དང་བཅས་པ་འདི་འོད་ནག་པོ་དང་རླུང་ནག་པོའི་རྣམ་པར་སྣ་ཁུང་གཡོན་ནས་ཡར་འཐེན་ཏེ་རང་ལ་ཐིམ་སོང་བསམ།
    ཡང་སྣ་ནས་རླུང་མར་གཏོང་སྐབས་སུ་རང་གིས་ཐོག་མེད་ནས་བསགས་པའི་རྒྱུ་དགེ་བ་དང་འབྲས་བུ་བདེ་བ་དང་བཅས་པ་ཐམས་ཅད་རླུང་དཀར་པོའི་རྣམ་པར་སྣ་ཁུང་གཡས་ནས་མར་བཏང་ནས་སེམས་ཅན་ཀུན་ལ་ཐོབ་པར་བསམ།
    དེ་ལྟ་བུའི་གཏོང་ལེན་གྱི་དམིགས་པ་ནི་སྐར་མ་གཉིས་གསུམ་ཙམ་ཞིག་ལ་བསྒོམ་ནའང་ཕན་ཡོན་ཤིན་ཏུ་ནས་ཀྱང་ཆེ་བ་ཡོད་ཅིང༌།
    ཕན་ཡོན་ནི་གནས་སྐབས་ཚེ་རིང་བ་དང༌། ནད་མེད་པ་དང༌། ནད་ཡོད་ནའང་དེ་སེལ་བའི་སྨན་མཆོག་ཏུ་འགྱུར་པ་ཞིག་ཡིན་པ་དང༌།
    མཐར་ཐུག་རྫོགས་པའི་སངས་རྒྱས་ཀྱི་གོ་འཕང་རིན་པོ་ཆེ་ཐོབ་ཐུབ་པ་ཡིན་ནོ། །དེ་ལྟ་བུའི་བདག་གཞན་བརྗེ་བ་ཡང་ཡང་སྒོམ་ན་ཉིན་གཅིག་དངོས་སུ་བདག་གཞན་བརྗེ་ཐུབ་པ་ཡིན།
    དེ་ཡང་དཔེར་ན་སྔོན་མི་ཞིག་གིས་ཁྱི་གཅིག་ལ་རྡོ་ཞུས་པའི་སྐབས་སུ་ཁྱི་ལ་ན་ཚ་མ་བཏང་བར་བླ་མ་ཁྲི་གང་ནས་མར་ཟག་སོང་བའི་ལོ་རྒྱུས་བླ་མ་དྷརྨ་རཀྵ་ཏའི་རྣམ་ཐར་ནང་་ཡོད་པ་ལྟར་རོ།
    །ཉམས་ལེན་གྱི་རིམ་པའི་དབང་དུ་བྱེད་ན། དང་པོ་རང་བདག་གཞན་བརྗེ་བ་བསྒོམ་པར་དཀའ་བ་ཡིན་ཏེ།
  22: དཔེར་ན་རང་ཉིད་གྲོད་ཁོག་ལྟོགས་པའི་སྐབས་སུ་ཟས་ཞིམ་པོ་ཞིག་ཐོབ་པའི་ཚེ་ན། རང་གི་དྲུང་དུ་སྤྲང་པོ་ཞིག་འདུག་པ་དེ་ལ་སྦྱིན་ནུས་སམ།
    དངོས་གནས་བདག་གཞན་བརྗེ་བའི་ཉམས་ལེན་གྱི་དབང་དུ་བྱེད་ན་སྤྲང་པོ་དེ་ལ་ཟས་ཆ་ཚང་སྦྱིན་དགོས་པ་ཡིན་ཀྱང༌།
    རང་གི་གྲོད་ཁོག་ལ་བལྟས་ན་དེ་ལ་སྦྱིན་ནའང་ཕྱེད་ཀ་ཙམ་མ་གཏོགས་སྦྱིན་ཐུབ་པ་ཤིན་ཏུ་ནས་ཀྱང་དཀའ་བས་ཐོག་མར་བདག་གཞན་བརྗེ་བའི་སྔོན་དུ་བདག་གཞན་མཉམ་པ་སྒོམ་དགོས་པ་སྤྱོད་འཇུག་ནས་གསུངས་ཡོད།
    སྒོམ་ཚུལ་ནི་བདག་བདེ་བ་འདོད་པ་བཞིན་དུ་སེམས་ཅན་ཐམས་ཅད་ཀྱང་བདེ་བ་འདོད་པ་ལ་མཉམ་པ་དང༌།
    བདག་སྡུག་བསྔལ་མི་འདོད་པ་བཞིན་དུ་སེམས་ཅན་ཐམས་ཅད་ཀྱང་སྡུག་བསྔལ་མི་འདོད་པ་ལ་སྒོ་ཀུན་ནས་མཉམ་པ་ཡིན་པས།
    དེ་ལྟ་བུའི་བདག་གཞན་མཉམ་པ་ཡང་ཡང་སྒོམ་པའི་སྟོབས་ལས་བདག་གཞན་བརྗེ་བ་སྒོམ་སླ་བ་ཉིད་དུ་གྱུར་རོ།
    །སྤྱོད་འཇུག་ནས་དང་པོ་བདག་གཞན་མཉམ་པ་སྒོམ་དགོས་པར་གསུངས་པ་ནི་ཐེག་ཆེན་ལ་ཐོག་མར་བསླབ་ཡོང་བའི་སྐབས་ཀྱི་བྱང་ཆུབ་སེམས་དཔའ་ལས་དང་པོ་པ་ལ་གསུངས་པ་ཡིན།
    འདིར་དང་པོ་ནས་བདག་བརྗེ་བ་བསྟན་པའི་རྒྱུ་མཚན་ནི། ཉམས་ལེན་གནང་མཁན་གཙོ་བོ་བྱང་ཆུབ་སེམས་དཔའ་ཡིན་པ་གཞིར་བཞག་ནས་དེའང་བྱང་ཆུབ་སེམས་དཔའ་ལས་དང་པོ་པ་མ་ཡིན་པ།
    བྱང་ཆུབ་སེམས་དཔའི་ཉམས་ལེན་ལ་སློབ་བཞིན་པའི་གནས་སྐབས་ཡིན་པས་བདག་གཞན་བརྗེ་བ་སྒོམ་དགོས་པར་གསུངས་པའོ།
    ། མི་རྙེད་པ་ལ་བཟོད་པར་གདམས་པ། ཞེས་པ་སྟེ། དངོས་པོ་ངན་ངོན་ཙམ་ཞིག་ཡོད་པ་ལ་འགྲིག་གི་འདུག་བསམ་པའི་ཆོག་འཛིན་གྱི་བློ་ལ་འདོད་ཆུང་ཞེས་བརྗོད།
  23: འདོད་ཆེན་ནི་དེ་ལྟར་མ་ཡིན་པར་གཅིག་ཡོད་ན་གཉིས་བྱུང་ན་བསམ་པ་དང༌། གཉིས་ཡོད་ན་གསུམ་བྱུང་ན་བསམ་པ་ལྟ་བུ།
    མདོར་ན་སེམས་གཏན་ནས་ཚིམ་རྒྱུ་མེད་པ་ཞིག་ལ་འདོད་ཆེན་ཞེས་བརྗོད། སུ་དག་སྟེ་གང་ཟག་གང་ཞིག་གིས་འདོད་ཆེན་དབང་གིས་བདག་གི་རྒྱུ་ནོར་ལོངས་སྤྱོད་ཐམས་ཅད་དངོས་སུ་འཕྲོག་པ་དང༌།
    ཡང་ན་གཞན་ལ་འཕྲོག་ཏུ་བཅུག་པའི་ཚེ་ན་འཇིག་རྟེན་གྱི་བསམ་བློ་བཏང་ཕྱོགས་ལྟར་ན། ཕར་ལན་དུ་གནོད་པ་བསྐྱལ་དགོས་པ་ལྟ་བུ་ཞིག་ཡིན་ཀྱང༌།
    ཐེག་ཆེན་ཆོས་ཀྱི་སྒོ་ནས་བསམ་བློས་གཏང་ན། ངའི་ཅ་ལག་འཕྲོག་སོང་ཟེར་ནས་དེད་སོང་བ་ལྟ་བུ་མ་ཡིན་པ།
    རྒྱུ་ནོར་ལོངས་སྤྱོད་ཅེས་པ་ནི་བེད་སྤྱོད་གཏང་རྒྱུའི་དངོས་པོ་ཞིག་ཡིན་པས་ངས་བེད་སྤྱོད་གཏང་བ་དང༌།
    ཁོས་བེད་སྤྱོད་གཏང་བ་གཉིས་ལ་ཁྱད་མེད་ཀྱི་བསམ་པ་གཞིར་བཞག་ཐོག་ཏུ་ད་དུང་རང་གི་རྒྱུ་ནོར་ལྷག་མ་ཐམས་ཅད་དང་རང་གི་ལུས་དང་བཅས་པ་ཐམས་ཅད་དེ་ལ་སྦྱིན་པ་དང༌།
    དེ་བཞིན་རང་གིས་དུས་གསུམ་དུ་བསགས་པའི་དགེ་བའི་རྩ་བ་ཐམས་ཅད་དེ་ལ་བསྔོ་བ་བྱེད་ན་རྒྱལ་སྲས་བྱང་ཆུབ་སེམས་དཔའི་ཉམས་ལེན་ཡིན་ནོ།
    ། སྡུག་བསྔལ་དང་ལེན་ལ་བཟོད་པར་གདམས་པ། ཞེས་པ་སྟེ། རང་ལ་ཉེས་པ་སྟེ་ནོར་འཁྲུལ་གང་ཡང་མེད་ནའང་དཔེར་ན་དཔོན་པོ་ཆེན་པོ་དང༌།
    རྒྱལ་པོ་ཆེན་པོ་ལ་སོགས་པ་གང་ཟག་གང་ཞིག་གིས་བདག་ལ་དཔེར་ན་རྐུ་མ་མ་བརྐུས་པར་བརྐུས་སོང་ཟེར་བ་ལ་སོགས་པའི་སྐྱོན་འཛུགས་བྱས་ཏེ་བདག་གི་མགོ་བོ་གཅོད་པར་བྱེད་ན་ཡང༌།
  24: གཅོད་མཁན་གང་ཟག་འདི་ཉིད་སྡིག་པ་ཚབས་ཆེན་འདིའི་དབང་གིས་ཤི་བའི་མཇུག་ཏུ་ངན་སོང་དུ་ལྷུང་ནས་སྡུག་བསྔལ་བསམ་གྱིས་མི་ཁྱབ་པ་མྱོང་དགོས་པ་ལ་གཟིགས་ཏེ་སྙིང་རྗེ་དབང་གིས་འདིའི་སྡིག་པ་རྣམས་བདག་ལ་ངེས་པར་དུ་སྨིན་ནས་ཁོ་ངན་སོང་དུ་ལྷུང་མི་དགོས་པར་ཁོའི་ཚབ་ཏུ་ང་ངན་སོང་དུ་འགྲོ་བར་ཤོག་ཅིག་བསམ་པ་བསྐྱེད་ཐུབ་པ་འབྱུང་ན་རྒྱལ་སྲས་བྱང་ཆུབ་སེམས་དཔའི་ཉམས་ལེན་ཡིན་ནོ།
    ། དེ་ལྟར་གསུངས་པ་ནི་རང་ཉིད་ད་ལྟ་བྱེད་མ་ཐུབ་པའི་སྐབས་ན་བྱེད་དགོས་གསུངས་པ་མིན་པར་རིམ་པ་བཞིན་དུ་གོམས་དགོས་ཀྱི་ཡོད་ཅེས་གསུངས་པ་ཡིན་པས།
    གོམས་ཚུལ་ནི་དང་པོ་དགེ་བའི་ལས་ཆུང་ངུ་ཞིག་ལ་གོམས་ཤིང༌། གོམས་པ་ཡར་རྒྱས་སུ་ཕྱིན་ཡོང་དུས་ཉིན་གཅིག་མི་ཞིག་གིས་རང་གི་མགོ་བོ་གཅོད་ནའང་དེ་ལ་བསྔོ་བ་བྱེད་ཐུབ་པའི་སེམས་ཤུགས་ངང་གིས་སླེབས་ཐུབ་པ་ཡིན་ནོ།
    ད་ལྟར་དེ་ལྟ་བུའི་སེམས་ཤུགས་མེད་པའི་སྐབས་ན་ཡོད་པ་ལྟ་བུ་བྱས་ནས་ཨུ་ཚུགས་བྱེད་པ་ནི་མི་རུང་བ་ཡིན་ནོ།
    ། མི་སྙན་པ་ལ་བཟོད་པར་གདམས་པ། ཞེས་པ་སྟེ། བདག་ལ་སྐྱོན་དངོས་སུ་ཡོད་མེད་ལ་མ་ལྟོས་པར་མི་འགའ་ཞིག་གིས་སྐྱོན་འཛུགས་བྱས་ཏེ་ཁྱོད་རྐུན་མ་དང༌།
    ཁྱོད་མི་ངན་དང༌། ཁྱོད་སྤྱོད་ངན་ལ་སོགས་པའི་གཏམ་མི་སྙན་པ་སྣ་ཚོགས་པ་ཞིག་བརྗོད་པ་དེ་ཡང༌།
    སྟོང་དང་པོ་སྤྱི་ཕུད་འཇིག་རྟེན་གྱི་ཁམས་དང༌། དེ་སྟོང་ལ་སྟོང་གཉིས་པ་བར་མའི་འཇིག་རྟེན་གྱི་ཁམས་དང༌།
    དེ་སྟོང་ལ་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་ཀྱི་བར་དུ་ཁྱབ་པར་སྒྲོགས་པར་བྱེད་ན་ཡང༌།
  25: དེ་ལ་ཁོང་ཁྲོ་སྐྱེ་མི་རུང་བའི་རྒྱུ་མཚན་ནི་གཉིས་ཏེ། དང་པོ་ནི་བསྟོད་སྨད་ཀྱི་ཚིག་གང་བརྗོད་ཀྱང་རང་གིས་བསམ་བློ་གཏང་ཕྱོགས་ཀྱིས་བདེ་སྡུག་གི་ཚོར་བ་འབྱུང་བ་མ་གཏོགས་ཚིག་དེས་དངོས་སུ་རང་ལ་ཕན་པ་དང་གནོད་པ་སྐྱེལ་བ་གང་ཡང་མེད་པས་ན་བསྟོད་སྨད་ཀྱི་ཚིག་ལ་བརྟེན་ནས་ཁོང་ཁྲོ་དང་དགའ་བ་སྐྱེ་འོས་པ་ནི་མ་ཡིན་ནོ།
    ། གཉིས་པ་ནི་རང་ལ་ཚིག་ངན་བརྗོད་པ་པོ་འདི་ཉིད་རང་གི་ཕ་མར་གྱུར་པའི་སེམས་ཅན་ཞིག་ཡིན་པས།
    ལན་གྲངས་དུ་མར་བྱམས་པས་བསྐྱངས་པའི་ཕ་མ་དེས་རང་ལ་ཚིག་ངན་སྐམ་པོ་ཞིག་བརྗོད་པ་ལའང་སེམས་མ་བཟོད་ནས་ཁོང་ཁྲོ་བྱེད་ན་ཤིན་ཏུ་ནས་ཀྱང་མི་རུང་བ་དང་བདག་འཛིན་དེས་ལན་པ་ཡིན་པའི་ཕྱིར་ན།
    བྱམས་པའི་སེམས་ཀྱིས་སླར་ཡང་འདི་ཉིད་ཀྱི་ཡོན་ཏན་བརྗོད་ཐུབ་པ་འབྱུང་བ་རྒྱལ་སྲས་བྱང་ཆུབ་སེམས་པའི་ཉམས་ལེན་ཡིན་ནོ།
    ། སྨད་པ་ལ་བཟོད་པར་གདམས་པ། ཞེས་པ་སྟེ། མི་མང་འདུས་པའི་དབུས་སུ་རང་ལ་མི་དགའ་བའི་མི་འགའ་ཞིག་གིས་མཚང་ནས་བྲུས་པ་སྟེ།
    དཔེར་ན་ཁྱོད་ཆང་འཐུང་མཁན་ཡིན་པ་དང༌། ཁྱོད་མ་རབ་ཀྱི་སྤྱོད་པ་འཆང་མཁན་ཡིན་པ་ལ་སོགས་པ་བརྗོད་ནས་སྐྱོན་འཛུགས་བྱེད་ནའང༌།
    དེ་ལ་དགེ་བའི་བཤེས་གཉེན་གྱི་འདུ་ཤེས་བཞག་དགོས་ཏེ། དཔེར་ན་རང་རྒྱུད་ལ་ཁོང་ཁྲོ་ལྟ་བུ་ཞིག་ཤུགས་ཆེར་ཡོད་པའི་ཚེ་ན།
    བླ་མ་ཞིག་གིས་ཆོས་གསུངས་པས་རང་རྒྱུད་ཀྱི་ཞེ་སྡང་ཞི་སོང་ན་དེ་དགེ་བའི་བཤེས་གཉེན་ཡིན་པ་ལྟར་དུ་ཚིག་ངན་སྨྲ་བ་པོ་ལ་བརྟེན་ནས་རང་རྒྱུད་ཀྱི་ཞེ་སྡང་སྤང་བའི་གོ་སྐབས་འབྱུང་བས་ན་དེ་ལ་དགེ་བའི་བཤེས་གཉེན་གྱི་འདུ་ཤེས་ཀྱིས་གུས་པར་འདུད་པ་སྟེ་གུས་ཞབས་ཞུ་དགོས་པ་ཡིན་པས།
  26: རང་ལ་ཚིག་ངན་བརྗོད་པ་པོ་འདི་ཐག་རིང་པོ་ནས་མཐོང་ནའང་དེ་ལ་ཞེ་གཏིང་ནས་གུས་ཞབས་ཞུ་ཐུབ་པ་བྱུང་ན་རྒྱལ་སྲས་བྱང་ཆུབ་སེམས་དཔའི་ཉམས་ལེན་ཡིན་ནོ།
    ། དཀའ་ཚེགས་ལ་བཟོད་པར་གདམས་པ། ཞེས་པ་སྟེ། དཔེར་ན་མི་ཁོ་ལྟ་བུ་ཆུང་དུས་སྐྱོ་པོ་ཡིན་པའི་སྐབས་སུ་ངས་ཁོ་ལ་རྒྱབ་ཀྱི་གོས་བྱིན།
    ཁ་ལ་ཟས་བྱིན། རྒྱུ་ནོར་ལོངས་སྤྱོད་ལ་སོགས་པ་གང་དགོས་མཁོ་ཐམས་ཅད་བྱིན་ནས་གཅེས་པར་བསྐྱངས་པའི་མི་ཁོས་ཚུར་བཀའ་དྲིན་འཇལ་བ་ཕར་བཞག་ནས་བདག་ལ་དགྲ་བཞིན་དུ་བལྟ་བའི་ཚེ་ན།
    དཔེར་ན་བུ་གཅིག་པུའི་ཨ་མས། བུ་ལ་ནད་ཀྱིས་ཟིན་པའི་ཚེ་ན་བརྩེ་བ་ཇེ་ཆེར་འགྲོ་བ་བཞིན།
    བདག་གིས་ཀྱང་མི་དེ་ལ་ལྷག་པར་བརྩེ་བ་བྱས་ཏེ་སྨོན་ལམ་ཡང་འདི་ལྟར་བཏབ་དགོས་ཏེ་དཔེར་ན་ཕ་མས་ཕྲུ་གུ་ལ་བྱམས་སྐྱོང་བྱེད་ཀྱང་ཕྲུ་གུས་ཕ་མ་ལ་ལན་སློག་མཁན་ནི་ཤིན་ཏུ་མང་བས།
    མི་དེ་གཙོ་བོར་གྱུར་པའི་དེ་ལྟ་བུའི་སྒོ་ནས་གནོད་པ་སྐྱེལ་མཁན་གྱི་སེམས་ཅན་ཐམས་ཅད་ཀྱི་སྡུག་བསྔལ་རྒྱུ་དང་བཅས་པ་ཐམས་ཅད་རང་གི་ཐོག་ཏུ་སྨིན་པར་ཤོག་ཅིག་བསམ་པའི་ལྷག་པར་བརྩེ་བ་རྒྱལ་སྲས་བྱང་ཆུབ་སེམས་དཔའི་ཉམས་ལེན་ཡིན་ནོ།
    ། བཟོད་པའི་ཁུར་འཁྱེར་བ་ལ་གདམས་པ། ཞེས་པ་སྟེ། རང་དང་མཉམ་པ་སྟེ། རང་དང་ཡོན་ཏན་མཉམ་པ་དང༌།
    དེ་བཞིན་རྒྱུ་ལོངས་སྤྱོད་ཆེ་ཆུང་དང༌། གཟུགས་པོ་ཆེ་ཆུང་དང༌། ཤུགས་ཆེ་ཆུང་ལ་སོགས་པ་མཉམ་པ་དང༌།
    ཡང་ན་རང་ལས་དམན་པ་སྟེ། རང་ལས་ཡོན་ཏན་ཆུང་བ་དང༌།
  27: དེ་བཞིན་གཟུགས་པོ་དང༌། ཤུགས་ལ་སོགས་པ་ཐམས་ཅད་རང་ལས་དམན་པའི་སྐྱེ་བོ་ཞིག་གིས་ཁོའི་རྒྱུད་ཀྱི་སྤྱིར་ཉོན་མོངས་དུག་ལྔ་དང༌།
    ཁྱད་པར་དུའང་ང་རྒྱལ་གྱི་དབང་དུ་སོང་ནས་བདག་ལ་བརྙས་ཐབས་བྱེད་ན་ཡང༌། རང་གིས་དེ་ལ་ལན་མ་སློག་པའི་ཐོག་ཏུ་རྩ་བའི་བླ་མ་བཞིན་དུ་གུས་པ་ཆེན་པོའི་ཐོག་ནས་སྤྱི་བོར་ལེན་དགོས་པའི་རྒྱུ་མཚན་ནི་ཐོག་མེད་དུས་ནས་ད་ལྟའི་བར་དུ་རང་འཁོར་བར་འཁྱམས་པའི་རྒྱུ་ཡི་རྩ་བ་ནི་འདོད་ཆགས་ཞེ་སྡང་གཏི་མུག་ང་རྒྱལ་ཕྲག་དོག་སྟེ་ཉོན་མོངས་དུག་ལྔའི་སྒོ་ནས་འཁོར་བར་འཁྱམས་པ་ཡིན་པས་ཅི་ནས་ཀྱང་སྤང་དགོས།
    སྤྱིར་ཉོན་མོངས་དུག་ལྔ་དང་བྱེ་བྲག་ང་རྒྱལ་གྱི་རྟོག་པ་སྤང་བའི་ཐབས་སུ་ཁོས་བདག་ལ་བརྙས་ཐབས་བྱེད་པ་ཡིན་པས་ཁོ་བླ་མའི་སྤྲུལ་པ་ཞིག་ཡིན་པར་བསམ་པའི་སྒོ་ནས་གུས་པའི་བདག་ཉིད་ཀྱིས་སྤྱི་བོར་ལེན་པ་རྒྱལ་སྲས་བྱང་ཆུབ་སེམས་དཔའི་ཉམས་ལེན་ཡིན་ནོ།
    ། སྡུག་བསྔལ་ལ་བཟོད་པར་གདམས་པ། ཞེས་པ་སྟེ། སྔོན་རང་གི་སྦྱིན་པ་བཏང་པའི་བསོད་ནམས་ཀྱི་ཚོགས་བསགས་པ་མེད་པའི་སྟོབས་ལས་ད་ལྟར་ཟ་རྒྱུ་དང༌།
    གྱོན་རྒྱུ་ལ་སོགས་པའི་ལོངས་སྤྱོད་ཀྱིས་དབུལ་ཞིང༌། འདིའི་ཐོག་ཏུ་ལས་ཀྱི་དབང་གིས་དགྲ་གཉེན་བར་མའི་མི་ཡིས་བརྙས་པ་དང༌།
    འདིའི་ཐོག་ཏུ་ཨེམ་རྗེས་བཅོས་ཐབས་མེད་པའི་ཚབས་ཆེན་ནད་ཀྱིས་ཟིན་པ་དང༌། འདིའི་ཐོག་ཏུ་གདོན་གྱིས་བཏབ་ནས་སེམས་སྨྱོ་བ་སོགས་བྱུང་ཡང་སེམས་ཞུམ་མི་རུང་བའི་རྒྱུ་མཚན་གཉིས་ལས་དང་པོ་ནི།
    འཁོར་བ་ཐོག་མེད་ནས་ད་ལྟའི་བར་དུ་སྐྱེ་བ་གྲངས་ལས་འདས་པ་བྱུང་བ་ལྟར་དུ་ཤི་བ་ཡང་གྲངས་ལས་འདས་པ་ཞིག་བྱུང་བའི་ལུས་ཕུང་རྣམས་ཕྱོགས་གཅིག་ཏུ་སྤུངས་ན་འཛམ་གླིང་འདིར་མ་ཤོང་ནས་ལྷག་བསྡད་ཡོད་ཀྱང༌།
  28: དེའི་ཚེ་ན་དོན་དང་ལྡན་པའི་བྱ་བ་གཅིག་ཀྱང་བྱེད་ཐུབ་མེད་པའི་ཚུལ་ལ་བལྟས་ནས་ད་ལན་དལ་འབྱོར་མི་ལུས་རིན་པོ་ཆེ་ཐོབ་དུས་འདིར་འགྲོ་བ་སེམས་ཅན་ཀུན་གྱི་སྡུག་བསྔལ་རྒྱུ་དང་བཅས་པ་རང་གི་ཐོག་ཏུ་སྨིན་པར་ཤོག་ཅིག་བསམ་པའི་སྤོབས་པ་བསྐྱེད་དགོས་པ་དང༌།
    གཉིས་པ་ནི་རང་བས་ལྷག་པ་འཚོ་བས་འཕོངས་པ་དང༌། མི་ཡིས་བརྙས་པ་དང༌། ནད་ཀྱིས་མནར་བ་དང༌།
    གདོན་གྱིས་བཏབ་པ་སོགས་མ་གྱུར་སེམས་ཅན་ལ་ལ་ནི་བྱུང་ཟིན་པ་དང༌། ལ་ལ་ནི་འབྱུང་བཞིན་པ་དང༌།
    ལ་ལ་ནི་འབྱུང་འགྱུར་ཡིན་པའི་ཚུལ་ལ་གཟིགས་ཏེ། སྙིང་རྗེའི་དབང་གིས་འགྲོ་བ་ཀུན་གྱི་རྒྱུ་སྡིག་པ་དང་འབྲས་བུ་སྡུག་བསྔལ་དང་བཅས་པ་བདག་ལ་ཅི་ནས་ཀྱང་སྨིན་པར་ཤོག་ཅིག་སྙམ་པའི་བློ་ཞུམ་པ་མེད་པ་ཞིག་བྱུང་ན་རྒྱལ་སྲས་བྱང་ཆུབ་སེམས་པའི་ཉམས་ལེན་ཡིན་ནོ།
    ། འབྱོར་རྒུད་ལ་བཟོད་པར་གདམས་པ། ཞེས་པ་སྟེ། ཁེངས་པ་ཞེས་པ་ནི་གང་བའི་དོན་ཡིན་པ་ལྟར།
    འདིར་ཁེངས་པ་ཞེས་པའི་དོན་ཡང་རང་གི་སེམས་ཁེངས་པ་སྟེ་ང་ལས་ལྷག་པ་སུ་ཡང་མེད་བསམ་ཞིང༌།
    དཔེར་ན་སྟོན་པ་སངས་རྒྱས་བཅོམ་ལྡན་འདས་འཕེབས་ཡོང་ནའང་ང་དང་འདྲ་བ་ཞིག་ཡིན་བསམ་པ་ལྟ་བུའི་སེམས་ཁེངས་པ་འདི་ཉིད་ཐབས་ཇི་ལྟ་བུའི་སྒོ་ནས་སྤང་དགོས་སམ་ཞེ་ན།
    སྤང་ཚུལ་ནི་སྤྱིར་རང་གི་མིང་འཇིག་རྟེན་ཀུན་ལ་སྙན་པར་གྲགས་པ་དང༌། འགྲོ་བ་མང་པོས་སྤྱི་བོས་བཏུད་པ་དང༌།
    རྣམ་ཐོས་སྲས་ཀྱི་ནོར་ལྟ་བུ་རྒྱུ་ནོར་ལོངས་སྤྱོད་བློ་ཡུལ་དུ་ཤོང་པར་དཀའ་བ་ཞིག་ཐོབ་ཀྱང༌།
  29: དེ་ལྟ་བུའི་སྲིད་པའི་དཔལ་འབྱོར་ལ་ནི་སྙིང་པོ་ཅི་ཡང་མེད་དེ། རང་གསོན་པོའི་སྐབས་ན་འབད་པས་བསྒྲུབ་པའི་སྲིད་པའི་དཔལ་འབྱོར་ཐམས་ཅད་བརླག་པ་དང་ཉམས་པ་དང༌།
    ཟད་པའི་ཆོས་ཅན་ཡིན་པ་དང༌། མ་ཚད་ཤི་བའི་ཚེ་ན་ལས་དགེ་སྡིག་གཉིས་ཀྱི་རྗེས་སུ་དབང་མེད་དུ་འབྲངས་ནས་རང་གཅིག་པུ་འགྲོ་བ་མ་གཏོགས་ཁབ་སྐུད་ཙམ་ཡང་ཁྱེར་དབང་མེད་པས་ན་སྙིང་པོ་མེད་པ་དང༌།
    དེ་རིང་བདག་གི་ལོངས་སྤྱོད་ཡིན་ཀྱང་དབང་མེད་དུ་ཉིན་གཅིག་གཞན་གྱི་བེད་སྤྱོད་གཏང་བའི་དུས་ཤིག་ཡོང་ངེས་ཡིན་པས་སྙིང་པོ་མེད་པའི་ཚུལ་དེ་ལྟར་གཟིགས་ནས་སྲིད་པའི་དཔལ་འབྱོར་ཇི་སྙེད་ཅིག་ཐོབ་ཀྱང་ཁེངས་པ་མེད་པ་ཞིག་བྱུང་ན་རྒྱལ་སྲས་བྱང་ཆུབ་སེམས་དཔའི་ཉམས་ལེན་ཡིན་ནོ།
    ། བྱམས་པ་དང་སྙིང་རྗེ་ལ་བསླབ་པ། ཞེས་པ་སྟེ། རང་གི་ཞེ་སྡང་གི་དགྲ་བོ་འདི་ཉིད་མ་ཐུལ་ན་སྐྱོན་དང༌།
    ཐུལ་ན་ཡོན་ཏན་འབྱུང་ཚུལ་གཉིས་ལས་དང་པོ་ནི། ཞེ་སྡང་ནི་དཀའ་ངལ་ཐམས་ཅད་ཀྱི་འབྱུང་གནས་ཡིན་ཏེ།
    དེ་ཡང་དཔེར་ན་འཇིག་རྟེན་འདི་ན་ནང་མི་ཕན་ཚུན་འཁྲུགས་རྩོད་དང༌། རྒྱལ་ཁབ་ཕན་ཚུན་འཁྲུགས་རྩོད་ལ་སོགས་པ་འབྱུང་ཞིང་ཞི་བདེ་གཏན་ནས་སྟོང་པ་ནི་ཞེ་སྡང་གི་འབྲས་བུ་ཡིན་ནོ།
    །ཞེ་སྡང་གི་དབང་གིས་ཕྱིར་རོལ་དགྲ་བོ་ཇི་སྙེད་ཅིག་བཏུལ་ཡང་འཕེལ་བར་འགྱུར་ཏེ་དཔེར་ན་དགྲ་བོ་གཅིག་བཏུལ་ན་དེའི་ཕ་མ་སྤུན་མཆེད་ལ་སོགས་པ་ཐམས་ཅད་རང་གི་དགྲ་རུ་འགྱུར་བའི་ཕྱིར།
    གཉིས་པ་ཕན་ཡོན་ནི། དཔེར་ན་སྔོན་བླ་མ་རྗེ་བཙུན་མི་ལ་རས་པ་དང༌།
  30: རྒྱལ་བ་རྒོད་ཚང་པ་ལ་སོགས་པ་མཁས་གྲུབ་གཉིས་ལྡན་གྱི་བླ་མ་དམ་པ་བསམ་གྱིས་མི་ཁྱབ་པ་བྱོན་པ་དེ་དག་གི་དྲུང་དུ་སྟག་གཟིག་དོམ་ལ་སོགས་པའི་གཅན་གཟན་གདུག་པ་ཅན་ཐམས་ཅད་ཀྱང་གུས་པ་དང་བཅས་པའི་ཐོག་ནས་ཆོས་ཞུ་བ་ནི་བླ་མ་དེ་དག་གི་ཐུགས་རྒྱུད་ལ་ཞེ་སྡང་གཏན་ནས་མེད་ཅིང་བྱང་ཆུབ་ཀྱི་སེམས་དང་ལྡན་པའི་རྟགས་སོ།
    ། འཇིག་རྟེན་ན་ཡང་ཁོང་ཁྲོ་ཆུང་ཞིང་བཟོད་སྒོམ་ཆེ་བའི་མི་དེ་ལ་ཁོང་མི་བཟང་པོ་ཞིག་ཡིན་ཞེས་ཀུན་གྱིས་བསྟོད་བསྔགས་བརྗོད་པའི་ཡུལ་དུ་འགྱུར་ཡོད།
    དེ་ལས་གཞན་ཁོང་ལ་ཞེ་སྡང་ཆེན་པོ་ཞིག་ཡོད་པས་ཁོང་མི་དཔེ་མེད་ཀྱི་བཟང་པོ་ཞིག་ཡིན་ཞེས་པ་ནི་འཇིག་རྟེན་གྱི་དཔེ་ལའང་མི་སྲིད།
    ཡང་ཁོང་ཁྲོ་ཆུང་ཞིང་བཟོད་སྒོམ་ཆེ་བ་ནི་འཁྲུགས་རྩོད་ཞི་བའི་རྒྱུ་གཙོ་བོ་ཡིན་ཏེ། དཔེར་ན་མི་ཞིག་གིས་ཁོང་ཁྲོའི་དབང་གིས་བདག་ལ་རྒྱུག་པ་གསུམ་བཞི་ག་ཚོད་ཅིག་བརྒྱབ་ནའང་རང་ཉིད་བཟོད་སྒོམ་བྱེད་ནུས་ན་གང་མཚམས་ཀྱི་རྗེས་སུ་ཁོས་བརྒྱབ་མི་ཤེས་པར་འགྱུར་བ་དང༌།
    ཁོའི་རྒྱུད་ལ་སྙིང་ནད་མེད་པར་འགྱུར་བ་དང༌། མ་ཟད་ཁོས་སྔོན་དུ་བརྒྱབ་ཐུབ་པ་ཁོ་རང་བློ་རེ་བདེ།
    རང་བཟོད་པ་སྒོམ་པ་རང་ཉིད་རྒྱལ་བ་ཡིན། ཡང་ཁོང་ཁྲོ་སྤངས་པའི་ཕན་ཡོན་དང༌། མ་སྤངས་པའི་ཉེས་དམིགས་གཞན་ཞིག་བརྗོད་པ་ལ།
    དང་པོ་ཁོང་ཁྲོ་སྤངས་ན་སེམས་བདེ་བའི་སྟོབས་ཀྱིས་ལུས་ལ་ནད་སྔར་ཡོད་ཞི་བ་དང༌། ཕྱིས་སུ་མི་འབྱུང་བས་ལུས་ཀྱི་འཕྲོད་བསྟེན་ལའང་ཕན་ཐོགས་ཤིན་ཏུ་ཆེ།
    དེ་བཞིན་མི་ཞིག་ཁོང་ཁྲོ་མེད་པར་འཛུམ་དམུལ་ལེ་ཡོད་ན་དེའི་དྲུང་དུ་གནས་པའི་མི་ཚོ་ལའང་བདེ་བའི་ཚོར་བ་ཞིག་ཡོང་བ་དང༌།
  31: དེ་བཞིན་ཞེ་སྡང་ཆེ་བའི་མི་ཞིག་ཡོད་ན་དེའི་དྲུང་དུ་གནས་པའི་མི་ཚང་མ་ཡང་བློ་མ་བདེ་ནས་བྲོས་དགོས་པ་ཞིག་འབྱུང་བ་ཡིན་ཏེ།
    དཔེར་ན་སྦྲུལ་ཞེས་པ་འདི་ལ། འཕུར་བྱེད་ཀྱི་གཤོག་པ་ནི་མེད། རྒྱུག་བྱེད་ཀྱི་རྐང་པ་ནི་མེད།
    འཁྲུག་པ་རྒྱག་བྱེད་ཀྱི་ལག་པ་ནི་མེད་པས་སྦྲུལ་ལས་སྐྱོ་བ་ཞིག་མེད་ཀྱང་དེ་དང་འཕྲད་དུས་མི་ཚང་མ་སྔངས་སྐྲག་དང་བཅས་ཏེ་གློ་བུར་དུ་འབྲོས་དགོས་འབྱུང་བ་ནི་སྦྲུལ་གྱི་རྒྱུད་ལ་ཞེ་སྡང་མེ་ལྟ་བུ་ཞིག་ཡོད་པའི་རྟགས་ཡིན་པའི་རྒྱུ་མཚན་དེས་ན་ཞེ་སྡང་ངེས་པར་དུ་སྤང་དགོས་སོ།
    །དེས་ན་སྤོང་བྱེད་ཀྱི་གཉེན་པོ་བྱམས་པ་དང་སྙིང་རྗེའི་དམག་དཔུང་གིས་རང་རྒྱུད་ཀྱི་ཞེ་སྡང་འདི་ཉིད་འདུལ་བར་བྱེད་ན་རྒྱལ་སྲས་བྱང་ཆུབ་སེམས་དཔའི་ཉམས་ལེན་ཡིན་ནོ།
    ། འདོད་པའི་ལོངས་སྤྱོད་ལ་ཞེན་པ་སྤོང་བར་གདམས་པ། ཞེས་པ་སྟེ། འདོད་པའི་ཡོན་ཏན་གཟུགས་མཛེས་པ།
    སྒྲ་སྙན་པ། དྲི་ཞིམ་པ། རོ་མངར་བ། ཐོབ་གོ་གནས། མིང་སྙན་གྲགས། རྒྱུ་ལོངས་སྤྱོད་ལ་སོགས་པ་གང་དགོས་པའི་དངོས་པོ་ཐམས་ཅད་ནི་ལན་ཚྭའི་ཆུ་དང་མཚུངས་ཏེ་སྤྱིར་ཆུ་འཐུང་བས་སྐོམ་པ་སེལ་ཡང་ཚྭ་ཆུ་འཐུང་ན་སྐོམ་པ་ཇེ་ཆེར་དུ་འགྲོ་བ་བཞིན་འདོད་པའི་ཡོན་ཏན་ཇི་ཙམ་དུ་ལོངས་སུ་སྤྱོད་ཀྱང་སྲེད་པ་འཕེལ་བར་འགྱུར་བས།
    དངོས་པོ་ཆེ་ཆུང་ལ་མ་ལྟོས་པར་གང་ལ་ཞེན་ཆགས་སྐྱེ་བའི་དངོས་པོ་འདི་ཉིད་རང་གི་མཐོང་ས་མེད་པའི་ས་ཆར་སྦས་ནས་བཞག་དགོས་ཤིང་གལ་ཏེ་མཐོང་ན་རང་སེམས་ཟབ་དགོས་པ་མ་གཏོགས་དངོས་པོ་འདི་ཆགས་པ་སྐྱེ་ཡུལ་རེད་འདུག་བྱས་ནས་བཅག་པ་ལ་སོགས་པ་བྱེད་པས་མི་ཕན་ཏེ་དེ་ལྟ་བུའི་དངོས་པོ་གྲངས་ལས་འདས་པ་ཞིག་ཡོད་པས་མཐོང་ན་ཆགས་པ་སྐྱེས་ནས་ཉོས་པ་ལ་སོགས་པ་བྱེད་སྲིད་པའི་ཕྱིར།
  32: དེས་ན་བདག་གིས་ཆགས་པའི་དངོས་པོ་འདི་ཉིད་མཐོང་མ་ཐག་ཏུ་ཞེན་ལོག་གིས་སྤོང་བ་རྒྱལ་སྲས་བྱང་ཆུབ་སེམས་དཔའི་ཉམས་ལེན་ཡིན་ནོ།
    ། སྤྱིར་གཟུང་འཛིན་གཉིས་སུ་མ་གྲུབ་པར་བསྟན་པ། ཞེས་པ་སྟེ། ཕྱི་གཟུགས་སྒྲ་དྲི་རོ་རེག་བྱ་ལ་སོགས་པའི་གང་སྣང་བའི་ཆོས་ཐམས་ཅད་སེམས་ཀྱི་བདག་ཉིད་ཡིན་པ་མ་གཏོགས་སེམས་ལས་ཐ་དད་དུ་གྱུར་པ་ནི་ཅི་ཡང་མེད།
    དེ་བཞིན་བཟང་པོའི་གྲོགས་དང༌། ངན་པའི་དགྲ་དང༌། ཕ་མ་སྤུན་མཆེད་དང༌། ནོར་ལོངས་སྤྱོད་ལ་སོགས་པ་ཤེས་བྱའི་ཆོས་ཐམས་ཅད་ནི་རྩ་བ་རང་གི་སེམས་ཀྱི་སྣང་བ་མ་གཏོགས་ཕྱི་རོལ་ན་བདེན་པར་གྲུབ་བསྡད་པ་ནི་གཏན་ནས་མེད།
    ཐོག་མེད་དུས་ནས་ཡོད་པར་འཛིན་པའི་བསམ་པ་དེ་ཡང་འཁྲུལ་སོང་བ་མ་གཏོགས་དོན་དུ་བསམ་པ་ལྟར་དུ་མེད།
    འདིས་ཐེག་པ་ཆེན་པོའི་སེམས་ཙམ་པའི་ལྟ་བ་བསྟན་ནས། འོ་ན་སྣང་བ་ཐམས་ཅད་ཕྱི་རོལ་ན་མ་གྲུབ་པར་རང་གི་སེམས་ཡིན་ན་སེམས་འདི་ཉིད་བདེན་པར་གྲུབ་བམ་ཞེ་ན།
    དེ་ཡང་མ་གྲུབ་སྟེ་སེམས་ཉིད་གདོད་ནས་མཐའ་བཞི་དང་སྤྲོས་པ་བརྒྱད་དང་བྲལ་བས་ན་བདེན་པར་མ་གྲུབ་པ་ཡིན།
    དེ་ལྟར་ཤེས་ནས་གཟུང་འཛིན་གྱི་མཚན་མ་ཡིད་ལ་མི་བྱེད་པ་སྟེ་ཕྱི་གཟུང་བའི་འདུ་ཤེས་དང༌།
    ནང་འཛིན་པའི་འདུ་ཤེས་ཀྱི་འཛིན་པ་ཐམས་ཅད་ཡིད་ལ་མི་བྱེད་པ་རྒྱལ་སྲས་བྱང་ཆུབ་སེམས་དཔའི་ཉམས་ལེན་ཡིན་ནོ།
    །དེ་བཟང་པོ་ཡིན་སྙམ་པའི་འདུ་ཤེས་དང༌། དེ་ངན་པའོ་སྙམ་པའི་འདུ་ཤེས་དང༌། དེ་གཉེན་ནོ།
    དེ་དགྲའོ་སྙམ་པ་ལ་སོགས་པའི་འདུ་ཤེས་ཀྱི་མཚན་མ་ཐམས་ཅད་ཡིད་ལ་མི་བྱེད་པར་ཐམས་ཅད་མཉམ་ཉིད་ཆེན་པོར་རྟོགས་དགོས་སོ།
    །
  33: དེ་ཡང་དང་པོ་ཕྱི་གཟུང་བའི་ཡུལ་རང་བཞིན་གྱིས་མ་གྲུབ་སྟེ་སེམས་ཀྱི་སྣང་ཆ་ཡིན་པའི་ཕྱིར།
    ནང་འཛིན་པའི་སེམས་འདི་ཉིད་ཀྱང་རང་བཞིན་གྱིས་མ་གྲུབ་སྟེ་མཐའ་བྲལ་ཡིན་པའི་ཕྱིར། དེ་ལྟར་ཤེས་ན་གཟུང་འཛིན་གཉིས་མེད་དུ་རྟོགས་པས་གཟུང་འཛིན་གྱི་མཚན་མ་ཐམས་ཅད་རང་སར་ཞི་བ་དང༌།
    མཐར་ཐམས་ཅད་མཁྱེན་པའི་གོ་འཕང་འཐོབ་བྱར་འཛིན་པའི་འདུ་ཤེས་དང༌། འཁོར་བ་སྤང་བྱར་འཛིན་པའི་འདུ་ཤེས་ཀྱི་མཚན་མ་ཐམས་ཅད་ཡིད་ལ་མི་བྱེད་པ་རྒྱལ་སྲས་བྱང་ཆུབ་སེམས་དཔའི་ཉམས་ལེན་ཡིན་ཀྱང་ལས་དང་པོ་པ་ལ་ཐར་པ་འཐོབ་བྱར་འཛིན་པ་དང་འཁོར་བ་སྤང་བྱར་འཛིན་པའི་འདུ་ཤེས་ནི་ངེས་པར་དུ་དགོས་སོ།
    ། མཛེས་པར་སྣང་བའི་ཡུལ་བདེན་པར་མ་གྲུབ་པར་བསྟན་པ། ཞེས་པ་སྟེ། མཛེས་པོ་དང༌། སྙན་པོ་དང༌།
    ལེགས་པོ་ལ་སོགས་པ་ཡིད་དུ་འོང་བའི་དངོས་པོ་ཇི་སྙེད་པ་ཐམས་ཅད་དང་འཕྲད་པ་ན་ཞེན་ཆགས་སྐྱེ་མི་རུང་སྟེ།
    དཔེར་ན་ནམ་མཁའི་འཇའ་ཚོན་ཇི་ལྟར་མཛེས་ཀྱང་ཡུན་རིང་གནས་པ་མེད་པས་སྙིང་པོ་མེད་པ་ལྟར་ཡིད་དུ་འོང་བའི་ཡུལ་མཛེས་པོ་ལེགས་པོ་ཇི་སྙེད་ཅིག་སྣང་ཡང་ཡུན་རིང་གནས་པ་མེད་དེ།
    གཞོན་པ་རྒས། གསར་པ་རྙིང༌། མཐོན་པོ་ལྷུང༌། མང་པོ་ཉུང་དུ་ཕྱིན་པ་དང༌། གལ་ཏེ་ཉུང་བ་མང་དུ་ཕྱིན་སྲིད་ཀྱང་དེ་ཡང་ཉུང་དུ་ཕྱིན་ནས་མཐར་དངོས་པོ་ཐམས་ཅད་ཡལ་བའི་ཆོས་ཉིད་ཡིན་པས་སྣང་བ་ལྟར་དུ་བདེན་པ་མེད།
    དེས་ན་བདེན་མེད་དུ་བལྟས་ནས་མཛེས་པོ་བཟང་པོ་ལ་སོགས་པ་འདུག་སྙམ་པའི་མཚན་འཛིན་གྱི་ཆགས་ཞེན་སྤོང་བ་རྒྱལ་སྲས་བྱང་ཆུབ་སེམས་དཔའི་ཉམས་ལེན་ཡིན་ནོ།
    །
  34: སྡུག་བསྔལ་ལྟར་སྣང་བའི་གཟུང་འཛིན་མ་གྲུབ་པར་བསྟན་པ། ཞེས་པ་སྟེ། ང་ཚོ་མི་ལ་སྐྱེ་རྒ་ན་འཆིའི་སྡུག་བསྔལ་དང༌།
    འདོད་པ་བཙལ་གྱིས་མི་རྙེད་པ་དང༌། མི་འདོད་པ་ཐོག་ཏུ་བབ་པ་ལ་སོགས་པའི་སྡུག་བསྔལ་སྣ་ཚོགས་པ་ཇི་སྙེད་ཅིག་འབྱུང་བ་ཐམས་ཅད་ནི་འཁྲུལ་པའི་སྣང་བ་ཡིན་ཏེ།
    དཔེར་ན་མ་གཅིག་གི་རྨི་ལམ་དུ་བུ་གཅིག་པོ་འདི་ཤི་ན་མའི་རྒྱུད་ལ་སྡུག་བསྔལ་བཟོད་དུ་མེད་པ་ཞིག་འབྱུང་ཡང༌།
    གཉིད་སད་པ་ན་བུ་ཤི་བ་འདིའང་རྨི་ལམ་དུ་འཁྲུལ་པ་མ་གཏོགས་དོན་དུ་ཤི་མེད། སྡུག་བསྔལ་སྣ་ཚོགས་འབྱུང་བ་དེ་ཡང་རྨི་ལམ་དུ་འཁྲུལ་ནས་འབྱུང་བ་མ་གཏོགས་རྒྱུ་མཚན་གཞན་ཅི་ཡང་མེད།
    དེས་ན་བདག་ཅག་གི་བློའི་ངོར་འདི་དགྲའོ། འདི་གཉེན་ནོ། འདི་ཐོབ་དགོས་སོ། འདི་དོར་དགོས་སོ་སྙམ་པའི་བསམ་བློ་སྣ་ཚོགས་དང་སྡུག་བསྔལ་སྣ་ཚོགས་འབྱུང་བ་ཐམས་ཅད་ནི་མིག་བཙིར་བས་ཟླ་བ་གཉིས་མཐོང་བ་བཞིན་དུ་མེད་པ་ཞིག་ལ་ཡོད་པར་འཛིན་ཏེ་འཁྲུལ་སྣང་བདེན་པར་བཟུང་བས་ཨ་ཐང་ཆད་པ་སྟེ་ཐང་ཆད་པ་ལས་དོན་གཞན་མེད།
    དེའི་ཕྱིར་ན་མི་མཐུན་པའི་རྐྱེན་སྐབས་འགར་མ་ཉེས་ཁག་གཡོགས་འབྱུང་བ་དང༌། སྐབས་འགར་ནད་ཀྱིས་མནར་བ་སོགས་ཅི་བྱུང་ཡང་འཁྲུལ་པར་ཤེས་ཏེ་ཡིད་སྐྱོ་བ་མེད་པ་དང༌།
    འདིའི་ལྡོག་ཕྱོགས་མཐུན་པའི་རྐྱེན་བདག་ལ་གཞན་གྱིས་བསྟོད་པ་དང་བསྙེན་བཀུར་བ་སོགས་ཅི་འབྱུང་ཡང་ཐམས་ཅད་འཁྲུལ་པར་བལྟས་ནས་དགའ་བ་མེད་པ་ཞིག་བྱུང་ན་རྒྱལ་སྲས་བྱང་ཆུབ་སེམས་དཔའི་ཉམས་ལེན་ཡིན་ནོ།
    ། སྦྱིན་པའི་ཕར་ཕྱིན་དགོས་པར་གདམས་པ།
  35: ཞེས་པ་སྟེ། སྐྱོན་ཀུན་ཟད་ཡོན་ཀུན་ལྡན་གྱི་བྱང་ཆུབ་ཀྱི་གོ་འཕང་རིན་པོ་ཆེ་འཐོབ་པར་འདོད་ན་ངེས་པར་དུ་ལུས་གཏོང་དགོས་གསུངས་པ་ནི་མ་ཡིན་ཀྱང༌།
    གལ་ཏེ་གཏང་དགོས་བྱུང་ན་གཏོང་དགོས་པར་བསྟན་པ་ཡིན་ཏེ་སྟོན་པ་བཅོམ་ལྡན་འདས་ཀྱིས་ཀྱང་དབུ་སྦྱིན་པ་དང༌།
    སྤྱན་སྦྱིན་པ་དང༌། སྐུ་ལུས་སྦྱིན་པ་གཏོང་གནང་མཛད་པའི་ལོ་རྒྱུས་མང་དུ་ཡོད་པ་བཞིན་བྱང་ཆུབ་འདོད་པས་ལུས་ཀྱང་གཏོང་དགོས་ན།
    ཕྱི་རོལ་གྱི་དངོས་པོ་རྒྱུ་ནོར་ལོངས་སྤྱོད་ལ་སོགས་པ་སྦྱིན་པ་གཏོང་དགོས་པ་སྨོས་ཅི་དགོས་ཏེ་བཤད་མ་དགོས་པ་ཡིན།
    སྦྱིན་པ་གཏང་བའི་ཚུལ་ནི་དཔེར་ན་ངས་དཔེ་མེད་ཀྱི་སྦྱིན་པ་ཞིག་བཏང་ཡོད་བསམ་པའི་ང་རྒྱལ་དང༌།
    ཡང་ན་ངས་ཕར་ཡག་པོ་ཞིག་བྱེད་པས་རྗེས་སུ་ཚུར་ཡང་ཡག་པོ་ཞིག་བྱེད་ཡོང་བསམ་པའི་ལན་གྱི་རེ་བ་དང༌།
    ཚེ་འདིར་སྦྱིན་པ་བཏང་པས་སྐྱེ་བ་ཕྱི་མར་ང་རྒྱུ་ཆེན་ཞིག་ཆགས་ཡོང་བསམ་པའི་རྣམ་སྨིན་གྱི་རེ་བ་དང་བཅས་ཏེ་དངོས་པོ་གང་ཞིག་སྦྱིན་གཏོང་མཛད་ན་སྤྱིར་སྦྱིན་པ་ཡིན་ཀྱང་སྦྱིན་པ་རྣམ་དག་ནི་མ་ཡིན་ནོ།
    །དེས་ན་ལན་དང་རྣམ་སྨིན་ལ་རེ་བ་མེད་པའི་ཐོག་ཏུ་བྱང་ཆུབ་སེམས་ཀྱིས་ཀུན་ནས་བསླངས་ཏེ་སྦྱིན་པ་གཏང་ན་རྒྱལ་སྲས་བྱང་ཆུབ་སེམས་དཔའི་ཉམས་ལེན་ཡིན་ནོ།
    ། ཚུལ་ཁྲིམས་ཀྱི་ཕར་ཕྱིན་དགོས་པར་གདམས་པ། ཞེས་པ་སྟེ། ཚུལ་ཁྲིམས་བསྲུང་མ་ནུས་ན་རང་དོན་ཙམ་ཡང་མི་གྲུབ་པས་གཞན་དོན་དེ་བས་ཀྱང་བསྒྲུབ་པར་ག་ལ་ནུས་ཏེ།
    བཅོམ་ལྡན་འདས་ཀྱིས། སྡིག་པ་ཅི་ཡང་མི་བྱ་ཞིང༌། །
  36: དགེ་བ་ཕུན་སུམ་ཚོགས་པར་སྤྱད། །རང་གི་སེམས་ནི་ཡོངས་སུ་འདུལ། །འདི་ནི་སངས་རྒྱས་བསྟན་པ་ཡིན།
    །ཞེས་པ་སྟེ། མི་མཐུན་ཕྱོགས་སྡིག་པ་སྤང་བ་དང༌། མཐུན་ཕྱོགས་དགེ་བ་སྒྲུབ་པ་དང༌། དེ་གཉིས་ཀྱི་རྩ་བ་ཡང་སེམས་ཡིན་ཏེ།
    དགེ་བ་ཐམས་ཅད་སེམས་ལས་བྱུང་བ་དང༌། སྡིག་པ་ཐམས་ཅད་ཀྱང་སེམས་ལས་བྱུང་བ་དང༌། རྒྱུ་དེ་གཉིས་ལ་བརྟེན་ནས་འབྲས་བུ་བདེ་སྡུག་ཐམས་ཅད་ཀྱང་སེམས་ལས་བྱུང་བ་ཡིན་པས་ན་སེམས་གཙོ་བོ་ཡིན།
    དེས་ན་སྡིག་པ་སྤོང་བ། དགེ་བ་སྒྲུབ་པ། སེམས་བདག་པོ་བརྒྱབ་པ་དེ་གསུམ་མེད་ན་རང་དོན་དུ་ཐར་པ་ཕར་ཞོག་ལྷ་མིའི་གོ་འཕང་ཙམ་ཡང་ཐོབ་པར་དཀའ་བ་ཡིན།
    དེ་ཡང་བཤེས་སྤྲིངས་ལས། རྒྱ་མཚོ་གཅིག་ནང་གཉའ་ཤིང་བུ་ག་དང༌། །རུས་སྦལ་འཕྲད་པ་བས་ཀྱང་དུད་འགྲོ་ལས།
    །མི་ཉིད་ཆེས་ཐོབ་དཀའ་བས་མི་དབང་གིས། །དམ་ཆོས་སྤྱད་པས་དེ་འབྲས་མཆིས་པར་མཛོད། །ཅེས་གསུངས་པ་ལྟར་སྔོན་རང་ཉིད་འབད་པ་ཆེན་པོས་བསོད་ནམས་ཀྱི་ཚོགས་རྒྱ་ཆེར་བསགས་པའི་སྟོབས་ལས་ད་ལྟ་འཐོབ་པར་དཀའ་བའི་དལ་འབྱོར་མི་ལུས་རིན་པོ་ཆེ་ནི་འཐོབ།
    མཇལ་བར་དཀའ་བའི་མཚན་ལྡན་བླ་མ་ནི་མཇལ། སྐབས་འདི་ན་ཆོས་ཐོས་བསམ་སྒོམ་གསུམ་རྣམ་དག་ཅིག་བྱས་ནས་འབྲས་བུ་མཆིས་པར་མཛད་དགོས་པ་ལས་དེ་མེད་པའི་ཐོག་ཏུ་འཆང་ཐུང༌།
    ཐ་མ་ཁ་འཐེན་པ་ལ་སོགས་པའི་སྒོ་ནས་མི་ཚེ་ཆུད་གཟན་དུ་ཕྱིན་ན། བ་ཕྱུགས་དང་ཁྱད་པར་མེད་པ་ཡིན་ཏེ།
    ས་སྐྱ་པཎྜི་ཏས། སྤུ་མེད་པ་ཡི་ཕག་པ་ཡིན། །
  37: ཞེས་པ་སྟེ། དཔེར་ན་ཟ་རྒྱུ་ཕག་པས་ཀྱང་ཟ། ཉལ་རྒྱུ་ཕག་པས་ཀྱང་ཉལ། འགྲོ་རྒྱུ་ཕག་པས་ཀྱང་འགྲོ།
    འཛིང་རྒྱུ་ཕག་པས་ཀྱང་འཛིང་གི་ཡོད་པ་བཞིན་དུ་བདག་ཅག་ཀྱང་ཆོས་ཐོས་བསམ་སྒོམ་གསུམ་གང་ཡང་མ་བྱས་ནས་འཁྱམས་བསྡད་ན་སྤུ་མེད་ཕག་པ་དང་མཚུངས་པ་ཡིན།
    མི་ཚེ་འདིར་རང་དོན་ཙམ་ཡང་སྒྲུབ་མི་ཐུབ་པའི་ཐོག་ཏུ་འཆི་ཁར་སྔར་སྡིག་པ་དཔག་མེད་བསགས་པ་ཡང་དྲན།
    དགེ་བ་སྣ་གཅིག་ཀྱང་སྒྲུབ་མེད་པ་ཡང་དྲན་ཞིང༌། དེ་བཞིན་ལས་འབྲས་དབང་བཙན་པས་ངན་སོང་དུ་འགྲོ་ལ་ཉེ་བའི་ཚུལ་མཐོང་སྟེ་སེམས་ཤིན་ཏུ་ནས་ཀྱང་སྡུག་བསྔལ་ལོ།
    ། དེའི་ཕྱིར་ན་ཚུལ་ཁྲིམས་རྣམ་དག་ཤིག་སྲུང་དགོས་པས། དེ་ཡང་སྲུང་ཚུལ་ནི། དཔེར་ན་འཁོར་བའི་བདེ་སྐྱིད་ཐོབ་གོ་གནས་དང༌།
    མིང་སྙན་གྲགས་དང༌། རྒྱུ་ལོངས་སྤྱོད་ལ་སོགས་པ་ཐོབ་ཨེ་ཡོང་བསམ་པ་དང་བཅས་ཏེ་ཚུལ་ཁྲིམས་སྲུང་བ་ནི་སྲིད་པའི་འདུན་པ་དང་བཅས་པ་ཡིན་པས་ཚུལ་ཁྲིམས་རྣམ་དག་མ་ཡིན་ནོ།
    །དེས་ན་སྲིད་པའི་འདུན་པ་མེད་པ་གཅིག་གིས་རིགས་དྲུག་སེམས་ཅན་གྱི་དོན་དུ་ཚུལ་ཁྲིམས་སྲུང་བ་ནི་རྒྱལ་སྲས་བྱང་ཆུབ་སེམས་དཔའི་ཉམས་ལེན་ཡིན་ནོ།
    ། བཟོད་པའི་ཕར་ཕྱིན་དགོས་པར་གདམས་པ། དཞེས་པ་སྟེ། དགེ་བའི་ལོངས་སྤྱོད་ཐར་པ་དང་ཐམས་ཅད་མཁྱེན་པའི་གོ་འཕང་རིན་པོ་ཆེ་འདི་ཉིད་ནི་སེམས་བཟང་གཞིར་བཞག་གི་ཐོག་ཏུ་ཕར་ཕྱིན་དྲུག་ཀ་སྒོམ་པ་ཉམས་སུ་ལེན་པའི་སྒོ་ནས་ཐོབ་དགོས་པས།
    དེ་ལས་བཟོད་པའི་ཕར་ཕྱིན་ཉམས་སུ་ལེན་པ་ལ་བཟོད་ཡུལ་རང་ལ་གནོད་པར་བྱེད་པའི་ཕྱི་རོལ་གྱི་དགྲ་ཞིག་ངེས་པར་དུ་དགོས་སོ།
    །
  38: དེས་ན་དགེ་བའི་ལོངས་སྤྱོད་འདོད་པའི་རྒྱལ་སྲས་བྱང་ཆུབ་སེམས་དཔའི་ངོར་གནོད་བྱེད་ཐམས་ཅད་རིན་པོ་ཆེའི་གཏེར་དང་མཚུངས་པར་སྣང་བས་ཕྱི་རོལ་གྱི་དགྲ་ཐམས་ཅད་ལ་ཞེ་འགྲས་ཏེ་སྙིང་ནད་གཏན་ནས་མེད་པའི་ཐོག་ཏུ།
    སེམས་ཅན་ཐམས་ཅད་ཕ་མར་མ་གྱུར་པ་གཅིག་ཀྱང་མེད་པས་དགྲ་བོ་དེ་དག་བདག་གི་ཕ་མ་བྱས་པའི་ཚེ་ན་དྲིན་ཆེན་ཡིན་པ་དང༌།
    དེ་དག་གིས་ད་ལྟར་རང་ལ་གནོད་པ་སྐྱེལ་བ་དེ་ཡང་རང་གི་བསོད་ནམས་ཀྱི་ཚོགས་རྫོགས་པ་དང་སྡིག་སྒྲིབ་སྦྱངས་པའི་རྟེན་དུ་འགྱུར་བ་ལ་དགོངས་ནས་ཞེ་གཏིང་ནས་ཁོང་ཁྲོ་མེད་པར་བཟོད་སྒོམ་གནང་བ་བཞིན་དུ་བདག་གིས་ཀྱང་བཟོད་པ་སྒོམ་ན་རྒྱལ་སྲས་བྱང་ཆུབ་སེམས་དཔའི་ཉམས་ལེན་ཡིན་ནོ།
    ། བརྩོན་འགྲུས་ཀྱི་ཕར་ཕྱིན་དགོས་པར་གདམས་པ། ཞེས་པ་སྟེ། ཐེག་པ་དམན་པ་ཉན་རང་ཚོས་སེམས་ཅན་ཐམས་ཅད་ཀྱི་དོན་བྱ་རྒྱུའི་འགན་ཁུར་མ་བཞེས་ནས་རང་ཉིད་འཁོར་བའི་སྡུག་བསྔལ་ལས་ཐར་རྒྱུ་དང་ཐམས་ཅད་མཁྱེན་པའི་གོ་འཕང་འཐོབ་པའི་དོན་དུ་དཔེར་ན་མགོ་ལ་མེ་ཤོར་བ་དང༌།
    པང་དུ་སྦྲུལ་ལྷུང་ན་དེ་མ་ཐག་ཏུ་ཟ་ལོང་འཐུང་ལོང་མེད་པར་བསད་ཐབས་དང་གཡུག་ཐབས་བྱེད་པའི་དཔེ་བཞིན་དུ་ཉིན་མཚན་དབྱེ་བ་མེད་པར་བརྩོན་ན།
    ང་ཚོ་ཐེག་པ་ཆེན་པོ་པ་རྣམས་ཀྱིས་མཐའ་ཡས་པའི་སེམས་ཅན་ཐམས་ཅད་ཀྱི་དོན་དུ་བརྩོན་དགོས་པའི་ལས་འགན་ཞིག་ཡིན་ཏེ།
    ཕ་མར་གྱུར་པའི་སེམས་ཅན་ཐམས་ཅད་བདེ་བར་འདོད་ཀྱང་བདེ་བའི་རྒྱུ་དགེ་བ་སྒྲུབ་མ་ཤེས། སྡུག་བསྔལ་མི་འདོད་ཀྱང་འདིའི་རྒྱུ་སྡིག་པ་དཔག་མེད་སྒྲུབ་པས་བླང་དོར་ཕྱིན་ཅི་ལོག་ཏུ་སོང་ནས་སྡུག་བསྔལ་བར་མཚམས་མེད་པའི་ནང་དུ་ཚུད་ཡོད་པ་ལ།
  39: བུ་རང་ཉིད་ཆོས་སྒྲུབ་ཤེས་པས་སེམས་ཅན་ཀུན་གྱི་ཚབ་བྱས་ཏེ་ཆོས་སྒྲུབ་དགོས་པའི་ལས་འགན་མ་ཡིན་ན་ཅི་ཡིན།
    སེམས་ཅན་ཐམས་ཅད་ཀྱི་དོན་དུ་བརྩོན་དགོས་པའི་བརྩོན་འགྲུས་ཀྱི་ངོ་བོ་ནི་ཅི་ཞེ་ན། རྒྱལ་སྲས་ཞི་བ་ལྷས།
    བརྩོན་གང་དགེ་ལ་སྤྲོ་བའོ། །ཞེས་གསུངས་པ་ལྟར་དགེ་བའི་བྱ་བ་ལ་སྤྲོ་བ་ཆེན་པོའི་ཐོག་ནས་རིགས་དྲུག་སེམས་ཅན་ཀུན་གྱི་དོན་དུ་ཆོས་ལ་ཐོས་བསམ་སྒོམ་གསུམ་བྱེད་ན་རྒྱལ་སྲས་བྱང་ཆུབ་སེམས་དཔའི་ཉམས་ལེན་ཡིན་ནོ།
    ། བསམ་གཏན་གྱི་ཕར་ཕྱིན་དགོས་པར་གདམས་པ། ཞེས་པ་སྟེ། སེམས་དམིགས་པ་ལ་རྩེ་གཅིག་ཏུ་གནས་པ་ནི་ཞི་གནས་ཡིན།
    དེ་ཡང་དཔེར་ན་དམིགས་པའི་ཡུལ་སྟོན་པའི་སྐུ་ལྟ་བུ་ཞིག་གི་སྟེང་དུ་སེམས་གནས་པར་བྱས་ཏེ་ཐོག་མར་པདྨ་ནས་རིམ་པར་དབུ་ཡི་གཙུག་གཏོར་བར་དུ་སྒོམ་པ་ནི་ཞི་གནས་ཡིན།
    ཞི་གནས་ཀྱི་དོན་ནི་རྦ་རླབས་མེད་པའི་རྒྱ་མཚོ་འཇམ་པོ་གནས་པ་ལྟར་དུ་དམིགས་པ་ལ་སེམས་རྩེ་གཅིག་ཏུ་གནས་ཚེ་བཟང་ངན་གྱི་རྣམ་རྟོག་མེད་པ་དང༌།
    ཐོབ་ན་སྙམ་པའི་རེ་བ་དང༌། ཤོར་ན་སྙམ་པའི་དྭོགས་པ་སོགས་ཅི་ཡང་མེད་པ་སེམས་ཞི་བར་གནས་པས་ན་ཞི་གནས་ཞེས་བརྗོད་པ་ཡིན།
    ཞི་གནས་ཕྱི་རོལ་པ་ལའང་ཡོད་པས་སྲིད་པའི་རྩེ་མོའི་བར་དུ་བགྲོད་ཐུབ་ཀྱང་ལྷག་མཐོང་མེད་པས་སྲིད་པ་ཁམས་གསུམ་འཁོར་བ་ལས་བརྒལ་ཐུབ་པ་མེད།
    ཞི་གནས་ཀྱི་བྱེད་ལས་ནི་ཉོན་མོངས་མགོ་མནན་པས་ཉོན་མོངས་མངོན་འགྱུར་བའི་ནུས་པ་མེད་པ་བཟོ་པ་ཙམ་མ་གཏོགས་གཏན་ནས་བཅོམ་ཐུབ་པ་མེད།
  40: འོ་ན་སྲིད་པའི་རྩ་བ་བདག་འཛིན་འདི་ཉིད་གཏན་ནས་བཅོམ་བྱེད་ཀྱི་གཉེན་པོ་གང་ཞེ་ན། ཆོས་ཐམས་ཅད་ཀྱི་གནས་ལུགས་སྟོང་པ་ཉིད་དམ་བདག་མེད་པའི་དོན་མངོན་སུམ་དུ་རྟོགས་པའི་ཤེས་རབ་འདི་ཉིད་ཡིན་པས།
    ཐོག་མར་ཞི་གནས་ཀྱིས་ཉོན་མོངས་པ་མགོ་མནན་པ་དང༌། ཞི་གནས་རབ་ཏུ་ལྡན་པའི་ལྷག་མཐོང་བདག་མེད་མངོན་སུམ་དུ་རྟོགས་པའི་ཤེས་རབ་ཀྱིས་ཉོན་མོངས་རྣམ་པར་འཇོམས་པ་ཤེས་པར་བྱས་ནས་ཞི་གནས་རབ་ཏུ་ལྡན་པའི་ལྷག་མཐོང་སྒོམ་པས་ནམ་མཁའ་མཐའ་ཡས་དང༌།
    རྣམ་ཤེས་མཐའ་ཡས་དང༌། ཅི་ཡང་མེད་པ་དང༌། ཡོད་མིན་མེད་མིན་ནམ་སྲིད་པའི་རྩེ་མོར་སླེབས་ནས་ཀྱང་དེ་ལས་བརྒལ་ནས་ཐེག་པ་ཆེན་པོའི་ས་ལམ་གྱི་རིམ་པ་ཐམས་ཅད་བགྲོད་ནུས་པས་བསམ་གཏན་སྒོམ་པ་རྒྱལ་སྲས་བྱང་ཆུབ་སེམས་དཔའི་ཉམས་ལེན་ཡིན་ནོ།
    ། ཤེས་རབ་ཀྱི་ཕར་ཕྱིན་དགོས་པར་གདམས་པ། ཞེས་པ་སྟེ། བྱ་ནམ་མཁར་འཕུར་བ་ལ་གཤོག་པ་གཉིས་དགོས་པ་བཞིན་དུ་ཐམས་ཅད་མཁྱེན་པའི་གོ་འཕང་རིན་པོ་ཆེ་ཐོབ་པར་བྱེད་པ་ལ་ཐབས་ཤེས་གཉིས་དགོས་ཏེ་དཔེར་ན་མིག་ལྡན་སྐྱེས་བུ་གཅིག་གིས་ལོང་བ་བརྒྱ་ཕྲག་མང་པོ་འདོད་པའི་ཡུལ་དུ་འཁྲིད་ཐུབ་པ་ལྟར་མིག་ལྡན་ལྟ་བུ་བདག་མེད་མངོན་སུམ་དུ་རྟོགས་པའི་ཤེས་རབ་ཅིག་ཡོད་ན་ལོང་བ་ལྟ་བུ་ཕར་ཕྱིན་སྔ་མ་ལྔ་པོ་དེ་ཡང་ཐམས་ཅད་མཁྱེན་པའི་གོ་འཕང་ཐོབ་པའི་རྒྱུ་རུ་འགྲོ་བ་དང༌།
    གལ་ཏེ་བདག་མེད་རྟོགས་པའི་ཤེས་རབ་མེད་ན། ཐབས་སྦྱིན་པ། ཚུལ་ཁྲིམས། བཟོད་པ། བརྩོན་འགྲུས།
    བསམ་གཏན་ལྔ་དང༌། བྱམས་པ་དང༌།
  41: སྙིང་རྗེ་ལ་སོགས་པ་ཇི་སྙེད་ཅིག་ཡོད་ཀྱང་འཁོར་བའི་བདེ་སྐྱིད་ཐོབ་པའི་རྒྱུ་རུ་འགྲོ་བ་མ་གཏོགས་སྲིད་པ་ལས་བགྲོད་ཐུབ་པ་མེད་པས་ཐམས་ཅད་མཁྱེན་པའི་གོ་འཕང་ཐོབ་ཐུབ་པ་མེད་པ་དང༌།
    ཡང་ཤེས་རབ་རྐྱང་པ་སྒོམ་ཞིང་ཐབས་སྦྱིན་པ་ལ་སོགས་པ་ཉམས་སུ་མ་ལེན་ན་ཞི་བ་མྱང་འདས་སུ་ལྷུང་པས་ཐམས་ཅད་མཁྱེན་པའི་སར་བགྲོད་ཐུབ་པ་མེད།
    དེས་ན་རྫོགས་པའི་སངས་རྒྱས་ཀྱི་གོ་འཕང་རིན་པོ་ཆེ་འཐོབ་པ་ལ་སྦྱིན་སོགས་ཕར་ཕྱིན་ལྔ་དང༌།
    བྱམས་པ་ལ་སོགས་པའི་ཐབས་ཀྱི་ཉམས་ལེན་གང་བྱེད་ཀྱང་འཁོར་གསུམ་རྣམ་པར་མི་རྟོག་པ་སྟེ་དཔེར་ན་སྦྱིན་པ་གཏང་བའི་ཚེ་ན།
    གཏོང་བ་པོ་རང་ཉིད་དང༌། གཏང་བྱའི་རྒྱུ་ནོར་དང༌། གཏང་ཡུལ་སྤྲང་པོ་གསུམ་ག་ཡང་རང་བཞིན་གྱིས་མ་གྲུབ་པར་རྟོགས་པའི་ཤེས་རབ་ཀྱིས་ཟིན་ན་རྒྱལ་སྲས་བྱང་ཆུབ་སེམས་དཔའི་ཉམས་ལེན་ཡིན་ནོ།
    ། རང་གི་སྒོ་གསུམ་ལ་བརྟག་པར་གདམས་པ། ཞེས་པ་སྟེ། རང་ལ་ནོར་འཁྲུལ་གང་ཡོད་མེད་ཐོག་ཏུ་བརྟགས་ཤིང་མ་དཔྱད་ན།
    གཞན་གྱི་མཐོང་ས་ལ་ཆོས་པའི་གཟུགས་ཏེ་ཆོས་པ་རྣམ་དག་ལྟ་བུ། དེ་ཡང་དཔེར་ན། སྐྲ་བཞར། ཁ་སྤུ་བྲེག
    གོས་ངུར་སྨྲིག་གྱོན་ནས་དགེ་སློང་རྣམ་པར་དག་པ་ཡིན་པའི་ཚུལ་བསྟན་པ་ལྟ་བུ་དང༌། ཡང་ན་ལག་ན་ཕྲེང་བ་འཁྱེར།
    གཏམ་སྙན་པོ་བཤད་དེ་མི་བཟང་པོ་ཡིན་པ་ལྟ་བུ་ཞིག་ལ་དོན་དུ་སེམས་གནག་ཀུན་ནས་བསླངས་ཏེ་གཞན་གྱི་སྲོག་བཅད།
    རྐུ་མ་བརྐུ། རྫུན་བཤད། ཚོང་བརྒྱབ་པ་ལ་སོགས་པའི་ཆོས་པ་མ་ཡིན་པའི་ལས་བྱེད་སྲིད་པས་ན།
  42: ནམ་གཞག་རྒྱུན་དུ་དྲན་ཤེས་བག་ཡོད་བསྟེན་ནས་རང་གི་ནོར་འཁྲུལ་གང་ཡོད་ཐམས་ཅད་ལ་བརྟགས་ཤིང་དཔྱད་ནས་སྤོང་བར་བྱེད་ན་རྒྱལ་སྲས་བྱང་ཆུབ་སེམས་དཔའི་ཉམས་ལེན་ཡིན་ནོ།
    ། གཞན་གྱི་ཉེས་པ་མི་སྨྲ་བར་གདམས་པ། ཞེས་པ་སྟེ། སྐབས་འདིར་ཉོན་མོངས་ཞེས་པ་ནི་ཞེ་སྡང་དང་ཕྲག་དོག་ལ་གོ་བ་ཡིན་ཞིང༌།
    ཞེ་སྡང་དབང་གིས་རྒྱལ་སྲས་བྱང་ཆུབ་སེམས་དཔའ་གཞན་དག་ཤིག་ལ་དངོས་སུ་ཉེས་པ་ཡོད་མེད་ལ་མ་ལྟོས་པར་འདི་ཉིད་ཀྱི་ཉེས་པ་གླེང་བ་སྟེ་སྐྱོན་འཛུགས་བྱེད་ན་རང་བྱང་ཆུབ་སེམས་དཔའི་སྤྱོད་པའམ་ཉམས་ལེན་ལས་ཉམས་པར་འགྱུར་བས་ན་ཐེག་པ་ཆེ་ལ་ཞུགས་པའི་གང་ཟག་རྣམས་ཀྱི་ཉེས་པ་གཏན་ནས་མི་སྨྲ་བར་ཞུ།
    ཐེག་པ་ཆེ་ལ་ཞུགས་པའི་གང་ཟག་གང་ལ་ངོས་བཟུང་ངམ་ཞེ་ན། དེ་ནི་ཐེག་ཆེན་གྱི་སྡོམ་པ་ཞུ་བ་ཙམ་མ་ཡིན་པར་ཞུས་ནས་ཀྱང་ཐེག་ཆེན་གཞུང་ནས་གསུངས་པའི་ལྟ་སྒོམ་སྤྱོད་གསུམ་པོ་ཐམས་ཅད་སེམས་ཐོག་ཏུ་ཉམས་ལེན་བྱེད་ཐུབ་པ་ཞིག་ཡོད་ན་དེ་ཐེག་པ་ཆེན་པོ་ལ་ཞུགས་པའི་གང་ཟག་ཡིན།
    དེ་ཡང་དཔེར་ན། རྒྱ་གར་ན་སློབ་དཔོན་འཕགས་པ་ཀླུ་སྒྲུབ་ལྟ་བུ་དང༌། བོད་གངས་ཅན་ལྗོངས་ན་རྗེ་བཙུན་མི་ལ་རས་པ་ལྟ་བུ་ཐམས་ཅད་ཐེག་པ་ཆེན་པོ་ལ་ཞུགས་པའི་གང་ཟག་ཡིན་པས་དེ་དག་གི་ཉེས་པ་གཏན་ནས་སྨྲ་རྒྱུ་མེད་ཅེས་གསུངས་པའི་རྒྱུ་མཚན་ཅི་ཞེ་ན།
    བྱང་ཆུབ་སེམས་དཔའ་ཞེས་པ་འདིས་བྱ་བ་གང་བརྩམ་པ་ཐམས་ཅད་སེམས་ཅན་གཞན་གྱི་དོན་ཁོ་ན་མ་གཏོགས་རང་དོན་གཏན་ནས་མེད་པས་གཞན་དོན་གྱི་སླད་དུ་གང་ཡང་བྱེད་སྲིད་དེ།
  43: དཔེར་ན་སྔོན་སྟོན་པ་བཅོམ་ལྡན་འདས་དད་དཔོན་སྙིང་རྗེ་ཆེན་པོ་ཞེས་གྲུ་གཟིངས་གཏོང་མཁན་ལ་སྐུའི་སྐྱེ་བ་བཞེས་པའི་སྐབས་ན།
    གྲུ་གཟིངས་ནང་ཚོང་པ་ལྔ་བརྒྱ་ཐམ་པ་དང་ལྷན་དུ་རྒྱ་མཚོར་འཕེབས་པའི་ཚེ་ན། ཚོང་པ་དེ་ཚོའི་ནང་ན་མི་ནག་མདུང་ཐུང་ཞེས་པ་ཁོས་ཚོང་པ་ལྔ་བརྒྱ་བསད་ནས་རྒྱུ་རྫས་ཐམས་ཅད་འཁྱེར་རྒྱུའི་བསམ་བློ་ངན་པ་གཏོང་བསྡད་པ་དད་དཔོན་སྙིང་རྗེ་ཆེན་པོས་མཁྱེན་ནས་སྤྱིར་ཚོང་པ་ལྔ་བརྒྱ་ལ་སྙིང་རྗེ་དང༌།
    ཁྱད་པར་དུའང་མི་ནག་མདུང་ཐུང་ཁོས་ཚོང་པ་ལྔ་བརྒྱ་བསད་ན་ལས་ཀྱི་དབང་གིས་དམྱལ་བར་ལྷུང་བར་གཟིགས་ཏེ་ཐུགས་བརྩེ་བ་ཆེན་པོ་བཟོད་གླགས་མེད་པའི་སྒོ་ནས་མི་ནག་མདུང་ཐུང་གི་མགོ་ལ་སྟ་རེ་བརྒྱབ་ནས་བསད་པའི་གནས་ཚུལ་ལ་ཕྱི་ནས་བལྟས་ན་མི་གཅིག་གི་མགོ་ལ་སྟ་རེ་བརྒྱབ་ནས་བསད་པ་འདི་ཉེས་ཅན་ལྟར་དུ་སྣང་ཡང༌།
    དོན་དུ་ཚོང་པ་ལྔ་བརྒྱའི་ཚེ་ཐར་བ་དང་མི་ནག་མདུང་ཐུང་འདི་ཉིད་ཀྱང་དམྱལ་བར་འགྲོ་མི་དགོས་པ་བྱུང་བས་སྟོན་པ་སངས་རྒྱས་བསྐལ་པ་དགུ་ཁྲིའི་ཚོགས་རྫོགས་པ་ཡིན་གསུངས་སོ།
    དེས་ན་བྱང་ཆུབ་སེམས་དཔའ་ཚོས་གཞན་གྱི་དོན་དུ་ཅི་ཡང་བྱེད་སྲིད་པས་དེ་དག་གི་ཉེས་པ་གཏན་ནས་མི་སྨྲ་བ་རྒྱལ་སྲས་བྱང་ཆུབ་སེམས་དཔའི་ཉམས་ལེན་ཡིན་ནོ།
    ། རྩོད་པའི་གཞི་རྙེད་བཀུར་ལ་མི་ཆགས་པར་གདམས་པ། ཞེས་པ་སྟེ། རྙེད་པ་རྒྱུ་ནོར་ལོངས་སྤྱོད་དང་གཞན་གྱིས་བརྩི་བཀུར་ཞུས་པ་ལ་སོགས་པ་མང་ན་མི་ལེགས་ཏེ།
    རྙེད་བཀུར་དབང་གིས་ཕན་ཚུན་རྩོད་པ་འབྱུང་བ་དང༌། དེར་བརྟེན་ཆོས་ལ་ཐོས་བསམ་སྒོམ་གསུམ་གྱི་བྱ་བ་ཐམས་ཅད་ཉམས་པར་འགྱུར་བས་ན།
  44: ཕ་མ་སྤུན་མཆེད་དང་གྲོགས་པོ་གྲོགས་མོ་ལ་སོགས་པའི་མཛའ་ཤེས་ཀྱི་ཁྱིམ་རྣམས་སུ་འགྲོ་རྒྱུ་ཚོད་བྱེད་དགོས་པས།
    ཁྱིམ་དེ་དག་ཏུ་འཁྱུག་ཙམ་ཕྱིན་ནས་ལས་དོན་གང་ཡོད་བསྒྲུབས་པའི་མཇུག་ཏུ་ལོག་ཡོང་ན་ཕན་ཚུན་ཐུག་འཕྲད་འབྱུང་བའི་དགའ་ཚོར་དང་འབྲེལ་བ་ཟབ་ཏུ་ཡོང༌།
    དེ་ལྟར་མིན་པར་དེ་དག་གི་ཁྱིམ་དུ་ཡང་ཡང་ཕྱིན་ནས་ཞག་གཅིག་བསྡད། གཉིས་བསྡད། གསུམ་བསྡད།
    མང་དུ་བསྡད་ན་ཕ་མ་སྤུན་མཆེད་ལ་སོགས་པ་དེ་དག་གིས་ཀྱང་བྱམས་སྐྱོང་བྱེད་པས་རང་ཡང་སྐྱིད་པོ་འདུག་བསམ་པའི་བློ་འཁོར་ནས་ཆགས་པ་སྐྱེ་ཡོང་བས་སྡུག་བསྔལ་ངང་གིས་ཡོང༌།
    དེ་བཞིན་སྦྱིན་བདག་གི་ཁྱིམ་དུ་ཞབས་བརྟན་གྱི་སླད་དུ་ཕྱིན་དུས་ཀྱང་ཆོ་ག་གསུང་ཚེ་འགོ་ལ་སེམས་བསྐྱེད་དམ་པ།
    གཞུང་ལ་དམིགས་མེད་དམ་པ། མཇུག་ཏུ་བསྔོ་བ་དམ་པ་གསུམ་གྱིས་ཟིན་ན་ཤིན་ཏུ་ལེགས། ཡང་ལྷ་བསྒོམ་པ་སོགས་ཅི་ཡང་མི་ཤེས་ནའང་སྦྱིན་བདག་གིས་རེ་སྐུལ་བྱས་པའི་ཆོ་ག་འདི་ཉིད་སྒྲ་དག་པོར་གསུངས་པའི་མཐར་བསྔོ་བ་བཟང་པོ་ཞིག་བྱེད་ན་ཕན་ཡོན་ཆེན་པོ་ཡོད།
    དེའི་རྗེས་སུ་སྦྱིན་བདག་གི་སྐུ་ཡོན་ཕུལ་བ་ལེན་ནས་དགོན་པར་ལོག་ཡོང་ན་ལེགས་ཤོས་ཡིན།
    དེ་ལྟར་མིན་པར་སྦྱིན་བདག་ནང་དུ་ཉིན་གཅིག་བསྡད། གཉིས་སྡད། གསུམ་ལ་སོགས་པའི་མང་དུ་བསྡད་ན་ཕན་ཚུན་འབྲེལ་བ་བསྒྲུབས་ནས་ཁ་སང་གི་ཞབས་བརྟན་བླ་མ་དེ་ཉིད་དེ་རིང་སྦྱིན་བདག་ནང་གི་མག་པ་ཆགས་པའི་ཉེན་ཁ་དང༌།
    ཡང་ན་སྦྱིན་བདག་དང་འཁྲུག་པ་ཤོར་བའི་ཉེན་ཁ་ཡོད་པས། མཛའ་ཤེས་དང་སྦྱིན་བདག་གི་ཁྱིམ་དུ་འགྲོ་དགོས་ཀྱང་འགྲོ་ལུགས་ཤེས་པའི་ཐོག་ནས་ཁྱིམ་དེ་དག་ལ་ཆགས་པ་སྤངས་ཤིང༌།
  45: མཛའ་ཤེས་སོགས་ཀྱི་སེམས་ཀྱི་རེ་བ་མྱུར་བར་བསྐངས་ནས་ཕན་བཏགས་ན་རྒྱལ་སྲས་བྱང་ཆུབ་སེམས་དཔའི་ཉམས་ལེན་ཡིན་ནོ།
    ། ཚིག་རྩུབ་སྤོང་བར་གདམས་པ། ཞེས་པ་སྟེ། ཕ་རོལ་པོའི་སྣང་བ་ལ་མི་འགྲོ་བའི་ཚིག་དང༌།
    སྙིང་ལ་ཟུག་དགོས་པའི་རྩུབ་མོའི་ཚིག་བརྗོད་མི་རུང་སྟེ། ང་ཚོས་སེམས་ཅན་ཐམས་ཅད་བདེ་བ་དང་བདེ་བའི་རྒྱུ་དང་ལྡན་པར་གྱུར་ཅིག་བརྗོད་བཞིན་ཡོད་པས་འགྲོ་བ་ཀུན་གྱི་རྒྱུད་ལ་བདེ་བ་ཞིག་ཐོབ་ཐབས་བྱེད་དགོས་པ་ལས་ལྡོག་སྟེ་ཕ་རོལ་པོའི་སེམས་རྒྱུད་འཁྲུག་པའི་ཚིག་ངན་བརྗོད་ན།
    རང་ཉིད་རྒྱལ་བའི་སྲས་ཀྱི་སྤྱོད་ཚུལ་ཉམས་པར་འགྱུར་བ་ཡིན་ནོ། །བྱང་ཆུབ་སེམས་དཔའ་ཞེས་པ་ནི་སེམས་ཅན་ལ་ཕན་པའི་ལས་ཁོ་ན་བྱེད་པ་མ་གཏོགས་དེ་ལས་གཞན་ཕ་རོལ་པོ་ལ་ཁོང་ཁྲོ་བཅུག་པ་དང༌།
    སེམས་ལ་བདེ་སྐྱིད་ཕྲན་བུ་ཡོད་པ་དེའང་མེད་པར་བཟོ་ན། དེ་ནི་བྱང་ཆུབ་སེམས་དཔའི་ལས་མ་ཡིན་ཀྱང༌།
    ཕན་སེམས་རྣམ་པར་དག་པ་ཀུན་ནས་བསླངས་ཏེ་གཞན་ལ་ཚིག་རྩུབ་བཤད་པས་ཕན་པར་འདུག་ན་གནས་ཚུལ་ཐ་དད་ཡིན་པར་མངོན་ནོ།
    །དེ་ལས་གཞན་དགའ་མི་དགའི་སྒོ་ནས་ཞེ་སྡང་དང་ཕྲག་དོག་ལ་སོགས་པ་ཉོན་མོངས་པའི་དབང་གིས་ཚིག་ངན་བརྗོད་ན།
    རང་ཉིད་རྒྱལ་བའི་སྲས་ཀྱི་སྤྱོད་ཚུལ་ཉམས་པར་འགྱུར་བས་ན། གཞན་གྱི་ཡིད་དུ་མི་འོང་བ་སྟེ་སེམས་སྐྱིད་པོ་མེད་པར་བཟོ་བྱེད་ཀྱི་ཚིག་རྩུབ་སྤོང་བ་རྒྱལ་སྲས་བྱང་ཆུབ་སེམས་དཔའི་ཉམས་ལེན་ཡིན་ནོ།
    ། ཉོན་མོངས་སྐྱེས་མ་ཐག་ཏུ་གཉེན་པོ་བསྟེན་དགོས་པར་གདམས་པ། ཞེས་པ་སྟེ།
  46: འདོད་ཆགས་དང༌། ཞེ་སྡང་དང༌། གཏི་མུག་ལ་སོགས་པའི་ཉོན་མོངས་པ་གོམས་ན་གཉེན་པོས་ཀྱང་སྤོང་བར་དཀའ་སྟེ་དཔེར་ན་བོད་ཀྱི་གཏམ་དཔེ་ལ་ཤོག་དྲིལ་ལམ་འཇུག་ཅེས་པ་སྟེ་ཤོག་བུ་དང་པོ་ལེབ་ལེབ་ཡོད་པ་འདི་ཉིད་དྲིལ་ཚར་ན་སླར་ལེབ་ལེབ་ཏུ་འགྱུར་དཀའ་བའི་དཔེ་བཞིན་དུ་རང་གི་རྒྱུད་ལ་ཉོན་མོངས་པ་སྐྱེ་དུས་ནས་དང་པོ་རང་སེམས་མ་སྐྱིད་པར་བཟོས་པ་དང༌།
    བར་དུ་གཞན་ཕྱོགས་ལ་གནོད་པ་སྐྱེལ་བ་དང༌། མཐར་ངན་སོང་དུ་ལྷུང་བའི་རྒྱུ་བྱེད་པས་ན་དྲན་ཤེས་སྐྱེས་བུ་ཞེས་པ་སྟེ་དྲན་པ་དང་ཤེས་བཞིན་ངེས་པར་དུ་དགོས་པས་དེ་གང་ཞེ་ན།
    དྲན་པ་ནི་དུས་རྒྱུན་དུ་རང་གིས་རང་ཉིད་སྐྱོན་དང་ཡོན་ཏན་གང་བྱེད་ཀྱི་ཡོད་མེད་ལ་བརྟགས་ཤིང་དཔྱད་པ་དེ་ཡིན་ནོ།
    །ཤེས་བཞིན་ནི་གལ་ཏེ་རང་གི་སྐྱོན་ཞིག་བྱེད་ཀྱི་འདུག་ན་དེ་ལས་ལྡོག་ཐུབ་པ་བྱེད་པ་དེ་ཡིན།
    དེ་ཡང་དཔེར་ན་དྲན་པ་ནི་སོ་པ་ལྟ་བུ་དང༌། ཤེས་བཞིན་ནི་ཉེན་རྟོག་པས་སྡིག་བསྐུལ་ལྟ་བུ་ཡིན་ཚུལ་ནི།
    དང་པོ་དྲན་པ་སོ་པས་བརྟགས་ཤིང་དཔྱད། དེ་ནས་ཉེས་རྟོག་པ་སྟེ་པུ་ལི་སེ་ལྟ་བུའི་ཤེས་བཞིན་གྱིས་སྐྱོན་འདི་ཉིད་སྤང་བའམ་ལྡོག་ཐུབ་པ་དགོས།
    དེ་ཡང་དྲན་ཤེས་སྐྱེས་བུས་གཉེན་པོའི་མཚོན་ཆ་བཟུང་ནས་ཆགས་སོགས་ཉོན་མོངས་དང་པོ་སྐྱེ་མ་ཐག་ཏུ་འབུར་འཇོམས་བྱེད་པ་རྒྱལ་སྲས་བྱང་ཆུབ་སེམས་དཔའི་ཉམས་ལེན་ཡིན་ནོ།
    ། དྲན་པ་དང་ཤེས་བཞིན་ལ་བསླབ་པ། ཞེས་པ་སྟེ། གང་དུ་ཟ་ཉལ་འགྲོ་འདུག་ལ་སོགས་པའི་སྤྱོད་ལམ་ཅི་བྱེད་ཀྱང༌།
  47: སྔོན་དུ་རང་གི་སེམས་ཀྱི་ཀུན་སློངས་ལ་བརྟགས་ཤིང་དཔྱད་ཅིང༌། རྒྱུན་དུ་དྲན་པ་དང་ཤེས་བཞིན་ལྡན་པའི་སྒོ་ནས་གཞན་དོན་སྒྲུབ་པར་བྱེད་པ་ནི་རྒྱལ་སྲས་བྱང་ཆུབ་སེམས་དཔའི་ཉམས་ལེན་ཡིན་ནོ།
    ། དགེ་བའི་རྩ་བ་བྱང་ཆུབ་ཏུ་བསྔོ་བ། ཞེས་པ་སྟེ། དེ་ལྟར་འབད་པ་ཆེན་པོའི་སྒོ་ནས་རྒྱལ་སྲས་ལག་ལེན་བརྩམས་པའི་དགེ་བའི་རྩ་བ་རྣམས།
    དམྱལ་བ་ཡི་དྭགས་དུད་འགྲོ་སྟེ་ངན་སོང་གསུམ་དང༌། ལྷ་དང་མི་དང་ལྷ་མ་ཡིན་ཏེ་མཐོ་རི་གསུམ་གྱིས་བསྡུས་པའི་མཐའ་ཡས་པའི་སེམས་ཅན་ཐམས་ཅད་གནས་སྐབས་དང་མཐར་ཐུག་གི་སྡུག་བསྔལ་ཐམས་ཅད་ཉེ་བར་ཞི་སྟེ་རྣམ་མཁྱེན་རྒྱལ་བའི་གོ་འཕང་འཐོབ་པའི་ཕྱིར་དུ་བསྔོ་བ་བྱེད་པ་པོ་རང་ཉིད་དང༌།
    བསྔོ་རྒྱུའི་དགེ་རྩ་དང༌། བསྔོ་བ་བྱ་ཡུལ་གྱི་སེམས་ཅན་དེ་གསུམ་ག་ཡང་རང་བཞིན་གྱིས་མ་གྲུབ་པ་རྨི་ལམ་ལྟ་བུ་དང༌།
    སྒྱུ་མ་ལྟ་བུ་དང༌། དྲི་ཟའི་གྲོང་ཁྱེར་ལྟ་བུ་སྣང་ཙམ་གཅིག་གི་ངོར་ཡོད་པ་མ་གཏོགས་དོན་དུ་བདེན་པར་མ་གྲུབ་པ་རྟོགས་ཤིང༌།
    དེ་ལྟ་བུའི་འཁོར་གསུམ་རྣམ་པར་དག་པའི་ཤེས་རབ་ཀྱིས་བསྔོ་བ་རྒྱལ་སྲས་བྱང་ཆུབ་སེམས་དཔའི་ཉམས་ལེན་ཡིན་ནོ།
    ། ཇི་ལྟར་བརྩམ་པའི་ཚུལ། ཞེས་པ་སྟེ། སྟོན་པ་སངས་རྒྱས་བཅོམ་ལྡན་འདས་ཀྱིས་གསུངས་པའི་བཀའ་མདོ་རྒྱུད་རྣམ་པ་གཉིས་དང༌།
    སྟོན་པའི་རྗེས་སུ་རྒྱ་གར་འཕགས་པའི་ཡུལ་ན་འཕེབས་པའི་སློབ་དཔོན་ཀླུ་སྒྲུབ་དང༌། སློབ་དཔོན་ཐོགས་མེད་ལ་སོགས་པ་ཤིང་རྟ་ཆེན་པོ་རྣམ་གཉིས་གཙོས་པའི་འཛམ་གླིང་མཛེས་པར་བྱེད་པའི་རྒྱན་དྲུག་ལ་སོགས་པ་དང༌།
  48: བོད་གངས་ཅན་ལྗོངས་སུ་གནམ་གྱི་སྐར་མ་ས་ལ་བབས་པ་ལྟར་དུ་མཁས་པ་དང་གྲུབ་ཐོབ་གྲངས་མེད་འཕེབས་པ་དེ་དག་གིས་བཀའ་ཡི་འགྲེལ་པ་མཛད་པའི་བསྟན་བཅོས་གྲངས་ལས་འདས་པའི་བཀའ་བསྟན་གཉིས་ནས་གསུངས་པའི་དོན་ཐམས་ཅད་འདིར་བདག་གིས་རང་རྩོམ་བྱས་ནས་བཤད་པ་མིན་པར།
    སྐྱེས་བུ་དམ་པ་མཁས་པ་དང་གྲུབ་པ་ཐོབ་པའི་དགེ་བའི་བཤེས་གཉེན་ཐམས་ཅད་ཀྱིས་གང་གསུངས་པ་འདིའི་རྗེས་སུ་འབྲངས་ནས་རྒྱལ་སྲས་བྱང་ཆུབ་སེམས་དཔའི་ཉམས་ལེན་གྲངས་ཀྱིས་མི་ལང་བ་ཐམས་ཅད་ཤོ་ལོ་ཀ་སུམ་ཅུ་སོ་བདུན་དུ་བསྡུས་ནས་རྒྱལ་སྲས་བྱང་ཆུབ་སེམས་དཔའི་ཉམས་ལེན་ལ་སློབ་འདོད་ཡོད་པ་རྣམས་ཀྱི་དོན་དུ་བཀོད་པ་ཡིན་ནོ།
    ། བརྩམས་པའི་ཕན་ཡོན་དང་འབྲེལ་བ། ཞེས་པ་སྟེ། བློ་གྲོས་དམན་པ་སྟེ་རྒྱལ་སྲས་བྱང་ཆུབ་སེམས་དཔའི་ལག་ལེན་ཤེས་ཐུབ་པའི་སྐྱེས་ཐོབ་ཀྱི་ཤེས་རབ་དམན་ཞིང༌།
    བརྩོན་འགྲུས་ཆེན་པོའི་ཐོག་ནས་རྒྱལ་སྲས་བྱང་ཆུབ་སེམས་དཔའི་ཉམས་ལེན་རྣམས་སུ་སྦྱང་པ་ཆུང་བས་སྦྱང་ཐོབ་ཀྱི་ཤེས་རབ་ཀྱང་མེད།
    དེས་ན་མཁས་པ་ཐམས་ཅད་ཀྱི་ཐུགས་དགྱེས་པའི་སྡེབ་སྦྱོར་ལེགས་པོ་ཞིག་བརྩམ་ཐུབ་པ་མེད་ཀྱང༌།
    སྟོན་པ་སངས་རྒྱས་ཀྱིས་གསུངས་པའི་མདོ་དང་རྗེས་འཇུག་མཁས་པས་མཛད་པའི་བསྟན་བཅོས་རྣམས་སུ་ཁུང་གཏུགས་ནས་བརྗོད་པས་བསྟན་བཅོས་འདི་ལ་རྒྱབ་སྐྱོར་དང་ཁུང་ལུང་ཡོད་པས།
    རྒྱལ་སྲས་ལག་ལེན་སོ་བདུན་མ་འདི་ལ་ནོར་འཁྲུལ་གཏན་ནས་མེད་པར་སེམས་སོ། ། འགལ་བ་བཟོད་པར་གསོལ་བ།
    ཞེས་པ་སྟེ། དེ་ལྟར་ཡིན་ཀྱང་རྒྱལ་སྲས་བྱང་ཆུབ་སེམས་དཔའི་སྤྱོད་པ་ནི་ཤིན་ཏུ་ནས་ཀྱང་རླབས་ཆེན་ཞིག་ཡིན་ཏེ་དེ་ཡང་དཔེར་ན་བྱང་ཆུབ་སེམས་དཔའི་སྐུའི་བ་སྤུ་གཅིག་གིས་ཀྱང་སེམས་ཅན་གྱི་དོན་བྱེད་ཚུལ་རླབས་ཆེ་བས་ན།
  49: བློ་གྲོས་དམན་པ་དངུལ་ཆུ་ཐོགས་མེད་བཟང་པོ་བདག་ལྟ་བུ་མི་སྐྱོ་པོ་ཞིག་གིས་རྒྱལ་སྲས་བྱང་ཆུབ་སེམས་དཔའི་ཐོས་བསམ་སྒོམ་གསུམ་ལ་སོགས་པའི་སྤྱོད་པ་རྒྱ་མཚོ་ལྟ་བུའི་གཏིང་འདི་ཉིད་དཔག་པར་དཀའ་བས་ན།
    འགལ་དང་མ་འབྲེལ་གྱི་ཉེས་པ་སྟེ་དཔེར་ན་སྐབས་གཅིག་ན་སེམས་ཅན་གྱི་དོན་བྱེད་དགོས་པ་གསུངས་པ་དང༌།
    མཚམས་གཅིག་ན་སེམས་ཅན་གྱི་དོན་བྱེད་མི་དགོས་པར་གསུངས་ན་འགལ་བའི་ཉེས་པ་དང༌། དེ་བཞིན་བྱང་ཆུབ་སེམས་དཔའི་ཉམས་ལེན་གསུང་བཞིན་པའི་བར་དུ་ཉན་ཐོས་ཀྱི་ཉམས་ལེན་ལྟ་བུ་ཞིག་གསུང་ན་སྐབས་དང་མ་འབྲེལ་བའི་ཉེས་པ་ཡིན་པའོ།
    །དེ་ལྟ་བུའི་འགལ་དང་མ་འབྲེལ་ལ་སོགས་པའི་ཉེས་པའི་ཚོགས་ཡོད་སྲིད་པས་བདག་གིས་ཞེ་གཏིང་ནས་བཤགས་པ་ཕུལ་དུས་སྐྱེས་བུ་དམ་པ་རྣམས་ཀྱི་བདག་ལ་ཁག་མེད་དགོངས་ནས་བཟོད་པ་བཞེས་རོགས་གྱིས།
    དེ་ལྟར་གསུངས་པ་ནི་ཁོང་ལ་ནོར་འཁྲུལ་ཡོད་པའི་རྒྱུ་མཚན་མིན་ཀྱང་ཁོང་གིས་གཟབ་གཟབ་དང་ཁེངས་སྐྱུང་གནང་བ་ཡིན་ནོ།
    ། བསྟན་བཅོས་བྱས་པའི་བསྔོ་བ། ཞེས་པ་སྟེ། རྒྱལ་སྲས་ལག་ལེན་བརྩམས་པའི་བརྩོན་པ་དེ་ལས་བྱུང་བའི་དགེ་བའམ་ཕན་ཡོན་ལ་བརྟེན་ནས་མར་གྱུར་སེམས་ཅན་ཐམས་ཅད་དོན་དམ་བྱང་ཆུབ་ཀྱི་སེམས་སྟོང་ཉིད་རྟོགས་པའི་ལྟ་བ་ལ་བརྟེན་ནས་འཁོར་བའི་རྩ་བ་བདག་འཛིན་གཏན་མེད་དུ་བཅོམ་ཞིང་སྲིད་པ་ལས་ཐར་པ་དང༌།
    ཀུན་རྫོབ་བྱང་ཆུབ་ཀྱི་སེམས་ལ་བརྟེན་ནས་སེམས་ཅན་ཐམས་ཅད་ཀྱི་དོན་བྱེད་པས་སེམས་ཅན་གྱི་དོན་མི་བྱེད་པའི་ཉན་རང་གི་གོ་འཕང་ཞི་བ་མྱང་འདས་ཀྱི་ས་ལས་བགྲོད་ཅིང༌།
    སྲིད་ཞིའི་མཐའ་གཉིས་ལ་མི་གནས་པའི་སྤྱན་རས་གཟིགས་མགོན་དེ་དང་མཚུངས་པར་ཤོག ཅེས་པ་སྟེ།
  50: སྔོན་འཕགས་པ་སྤྱན་རས་གཟིགས་ཀྱིས་སངས་རྒྱས་འོད་དཔག་མེད་ཀྱི་སྐུ་མདུན་དུ་མཐའ་ཡས་པའི་སེམས་ཅན་ཐམས་ཅད་སངས་རྒྱས་ཀྱི་ས་ལ་མ་བཞག་གི་བར་དུ་ང་སངས་རྒྱས་ཀྱི་མིན་ཞེས་དམ་བཅས་པ་བཞིན།
    སེམས་ཅན་གྱི་དོན་དུས་ཡུན་ཤིན་ཏུ་རིང་བར་བྱས་ཀྱང༌། ཉིན་གཅིག་མངོན་ཤེས་ཀྱིས་སེམས་ཅན་བརྒྱའི་ནང་ནས་གཅིག་ཀྱང་བཀོད་ཐུབ་མེད་པའི་ཚུལ་གཟིགས་པས།
    སེམས་ཅན་ཐམས་ཅད་སངས་རྒྱས་ཀྱི་ས་ལ་བཀོད་པ་ལ་དཔེ་མེད་ཀྱི་དཀའ་ལས་ཁག་པོ་ཞིག་རེད་འདུག་དགོངས་ནས་ཐུགས་སྐྱོ་བ་ལ།
    དེ་ནས་སྤྱན་རས་གཟིགས་ཀྱི་དབུ་སྟོང་དང༌། སྤྱན་སྟོང་དང༌། ཕྱག་སྟོང་ལ་གས་སོང་བ་ཡིན།
    སངས་རྒྱས་འོད་དཔག་མེད་ཀྱིས་ཀྱང་དེ་ཡག་པོ་བྱུང་བ་ཡིན་གསུངས་ནས་དབུ་སྟོང་དུ་གས་པ་ལ་དབུ་སྟོང་དུ་བྱིན་གྱིས་བརླབས།
    སྤྱན་སྟོང་དུ་གས་པ་ལ་སྤྱན་སྟོང་དུ་བྱིན་གྱིས་བརླབས། ཕྱག་སྟོང་དུ་གས་པ་ལ་ཕྱག་སྟོང་དུ་བྱིན་གྱིས་བརླབས་ནས་དབུ་དང་སྤྱན་དང་ཕྱག་རེ་རེས་ཀྱང་སེམས་ཅན་གྱི་དོན་མང་པོ་མཛད་ཐུབ་ཀྱི་ཡོད་པ་བཞིན་དུ་བདག་ཀྱང་དེ་དང་མཚུངས་པར་ཤོག་ཅེས་གསུངས་པའི་དོན་ནོ།
    ། ཞེས་བཤད་སྒྲུབ་བསྟན་པ་རྒྱ་མཚོའི་མངའ་བདག་དཔལ་ལྡན་གྲུབ་དབང་སངས་རྒྱས་མཉན་པ་རང་བྱུང་ཕྲིན་ལས་ཀུན་ཁྱབ་བསྟན་པའི་རྒྱལ་མཚན་དཔལ་བཟང་པོའི་མཆོག་གིས་རིས་མེད་འགྲོ་བ་ཀུན་ལ་ཐུགས་བརྩེ་བསླུ་བ་མེད་པས་འབྲལ་མེད་རྗེས་སུ་བཟུང་སྟེ་རྒྱལ་སྲས་ལག་ལེན་སོ་བདུན་མའི་འབྲེལ་པ་རྒྱས་པར་གསུངས་པི་རྩ་བའི་ཚིག་ཁ་ཐུག་གི་འགྲེལ་པ་རྣམས་མགོན་པོ་གང་གི་སྐྱབས་འོག་པ་གུས་མཁན་པོ་ཀརྨ་འོད་སྲུང་ནས་སྤྱི་ལོ་སྤྱི་ཟླ་པའི་ནང་ཡི་གེར་བཀོད་པ་ལགས་ན་བསྟན་འགྲོའི་ཞབས་འདེགས་སུ་གྱུར་ཅིག
    དགེའོ། །། །
wanggyal.txt:
  1: རྒྱས་སྲས་ལག་ལེན་སོ་བདུན་མའི་བསྡུས་འགྲེལ་སྲས་བཅས་རྒྱལ་བ་དགྱེས་པའི་མཆོད་སྤྲིན།
    དགེ་བཤེས་བེ་རི་འཇིགས་མེད་དབང་རྒྱལ། བཞི་བཅོམ་དྲུག་ལྡན་སྲིད་ཞིའི་མཐའ་ལས་འདས།། རྒྱུད་ལྔའི་འགྲོ་ལ་གཅིག་ཏུ་བརྩེ་བ་ཡིས།།
    རྣམ་གསུམ་ཆོས་ཀྱི་འཁོར་ལོ་བསྐོར་མཛད་པའི།། ཤཱཀྱ་སེངྒེས་མཐའ་དག་འགྲོ་འདི་སྲུངས།། གཞན་ཕན་བྱམས་དང་སྙིང་རྗེའི་རྩ་བ་བརྟན།།
    ཕྱིན་དྲུག་བསྡུ་བཞིའི་ཡལ་ག་རབ་ཏུ་རྒྱས།། རླབས་ཆེན་སྤྱོད་པའི་འབྲས་བུ་གཡུར་ཟ་བ།། རྒྱས་སྲས་དཔའ་བོ་དེ་དག་ཕྱག་གི་ཡུལ།།
    འདི་ན་རྒྱལ་སྲས་ཐོགས་མེད་བཟང་པོ་ཞེས།། རླབས་ཆེན་སྤྱོད་པའི་གཏེར་གྱུར་གང་དེ་ཡི།། ལེགས་བཤད་རྒྱལ་སྲས་ལག་ལེན་སོ་བདུན་གྱི།།
    བསྡུས་འགྲེལ་མཆོད་སྤྲིན་རྒྱ་མཚོའི་ཟོལ་དུ་སྤེལ།། ཞེས་ཤིས་པ་བརྗོད་པའི་ཚིག་གི་ཕྲེང་བ་འགའ་ཞིག་གིས་ཉེ་བར་བསུས་ཏེ།
    འདིར་སྲས་བཅས་རྒྱལ་བ་ཡོངས་ཀྱི་འཇུག་ངོགས་བླ་ན་མ་མཆིས་པ། འཁོར་འདས་ལེགས་ཚོགས་མཐའ་དག་གང་ལས་འབྱུང་བའི་གཞི།
    རྒྱལ་སྲས་བྱང་ཆུབ་སེམས་དཔའ་རྣམས་ཀྱི་བསླབ་པ་ཡོངས་སུ་རྫོགས་པའི་སྙིང་པོ་གཅིག་ཏུ་དྲིལ་ནས་བཀོད་པ།
    རྒྱལ་སྲས་ལག་ལེན་སོ་བདུན་མ་ཞེས་པ་འདི་ཉིད་ཀྱི་སྙིང་པོའི་དོན་མདོར་བསྡུས་སུ་འགྲེལ་བར་འདོད་དོ།།
    དེས་ན་འདི་ལ་གསུམ། ཐོག་མར་དགེ་བ་ཀླད་ཀྱི་དོན། བར་དུ་དགེ་བ་གཞུང་གི་དོན། ཐ་མར་དགེ་བ་མཇུག་གི་དོན་དང་གསུམ་ལས།
    དང་པོ་ལ་གཉིས། མཆོད་བརྗོད་དང་བརྩོམ་པར་དམ་བཅའ་བའོ།།དང་པོ་ལ་ལྷག་པའི་ལྷ་ལ་མཆོད་པར་བརྗོད་པ་དང་རང་གི་བླ་མ་ལ་མཆོད་པར་བརྗོད་པ་གཉིས།
  2: དང་བོ་ལྷག་པའི་ལྷ་ལ་མཆོད་པར་བརྗོད་པ། ན་མོ་གུ་རུ་ལོ་ཀེ་ཤྭ་ར་ཡ། ཞེས་གསུངས། དོན་ནི་ཕྱག་འཚལ་ལོ་བླ་མ་འཇིག་རྟེན་དབང་ཕྱུག་ལ།།ཞེས་པའོ།།དེ་ཡང་ན་མཱུ་ནི་ཕྱག་འཚལ་བ་དང་གུ་རུ་ནི་བླ་མ།
    ལོ་ཀེ་ཤྭ་ར་ནི་འཇིག་རྟེན་དབང་ཕྱུག་ཡཱ་ནི་རྣམ་དབྱེ་བཞི་པ་དགོས་ཆེད་ཀྱི་ལ་དོན་ནོ།།
    གཉིས་པ་རང་གི་བླ་མ་ལ་མཆོད་པར་བརྗོད་པ་ནི། ཞེས་གསུངས། དོན་ནི། གང་གིས་ཇི་ལྟ་ཇི་སྙེད་མཁྱེན་པའི་ཡེ་ཤེས་གཅིག་གིས་ཀྱང་འདུས་བྱས་དང་འདུས་མ་བྱས་པའི་ཆོས་ཀུན་རང་བཞིན་གྱིས་སྐྱེ་འགག་དང་འགྲོ་འོང་སོགས་མཐའ་བརྒྱད་ཀྱི་སྤྲོས་པ་མེད་པར་མངོན་སུམ་དུ་གཟིགས་ཀྱང་བརྩེ་བ་སྙིང་རྗེ་ཆེན་པོའི་དབང་གིས་ཕལ་བའི་ཚུལ་གྱིས་རྒྱུད་ལྔའི་འགྲོ་བའི་དོན་ལ་མཐའ་གཅིག་ཏུ་བརྩོན་པར་མཛད་པ།
    ཡོན་ཏན་དང་བཀའ་དྲིན་གཞན་ལས་ལྕི་བའི་བླ་མ། ཐེག་པ་མཆོག་གི་གོ་འཕང་ལ་ཐུགས་གཞོལ་བ་གང་དང༌།
    རྒྱལ་ཀུན་སྙིང་རྗེའི་རྣམ་འཕྲུལ་ལྷ་རུ་ཤར་པ་འཕགས་མཆོག་སྤྱན་རས་གཟིགས་མགོན་གཉིས་དབྱེར་མི་ཕྱེད་པ་དེ་ལ་དུས་རྟག་ཏུ་སྒོ་གསུམ་གུས་པས་ཕྱག་འཚལ་ལོ།།ཞེས་པའོ།།
    གཉིས་པ་བརྩོམ་པར་དམ་བཅའ་བ་ནི། ཞེས་གསུངས། དོན་ནི། གནས་སྐབས་དང་མཐའ་ཐུག་གི་ཕན་བདེའི་ལེགས་ཚོགས་མ་ལུས་པ་གང་ལས་བྱུང་བའི་གནས་རྫོགས་པའི་སངས་རྒྱས་བཅོམ་ལྡན་འདས་རྣམས་ཀྱང་ཇི་སྐད་དུ་དཔལ་ལྡན་ཟླ་བས།
    སངས་རྒྱས་བྱང་ཆུབ་སེམས་པ་ལས་འཁྲུངས་ཤིང༌། ཋསྙིང་རྗེ་སེམས་དང་གཉིས་སུ་མེད་བློ་དང༌།
    ཋབྱང་ཆུབ་སེམས་ནི་རྒྱལ་སྲས་རྣམས་ཀྱི་རྒྱུ། །
  3: ཞེས་དང༌། དཔལ་མགོན་ཀླུས། གང་དག་ཆོས་མངོན་བགྱིས་པ་དེ་དག་ཀྱང༌། །གནམ་ནས་བབ་པ་མ་ལགས་ལོ་ཏོག་བཞིན།
    །ཞེས་གསུངས་པ་ལྟར། ཐེག་པ་མཆོག་གི་དམ་པའི་ཆོས་སྙིང་རྗེ་དང་བྱང་ཆུབ་ཀྱི་སེམས་བསྐྱེད་པ་ནས་ཕྱིན་དྲུག་དང་བསྡུ་བཞིས་བསྡུས་པའི་རླབས་ཆེན་རྒྱལ་སྲས་སྤྱོད་པའི་ཉམས་ལེན་རྣམས་ཚུལ་བཞིན་དུ་སྒྲུབ་པ་ལས་བྱུང་སྟེ།
    དེ་ཡང་རྒྱལ་སྲས་ཀྱི་སྤྱོད་པ་དེ་དང་དེ་ཡི་ལག་ལེན་ཚུལ་བཞིན་ཤེས་པ་ལ་རག་ལས་པས། རྒྱུ་མཚན་དེས་ན་རྒྱལ་སྲས་བྱང་ཆུབ་སེམས་དཔའ་རྣམས་ཀྱི་ལག་ལེན་རྣམས་དོན་ཚན་སོ་བདུན་དུ་དྲིལ་ནས་འདིར་བཤད་པར་བྱ་ཞེས་པའོ།
    །གཞུང་བཤད་སྤྱི་འགྲོས་ཀྱི་དགོས་སོགས་ཆོས་བཞི་ཡང་འདིས་བསྟན་ཏེ་ཤེས་སླའོ། ། གཉིས་པ་བར་དུ་དགེ་བ་གཞུང་གི་དོན་ལ་གཉིས།
    སྔོན་འགྲཱུའི་ལག་ལེན་དང༌། སྐྱེས་བུ་གསུམ་གྱི་ལམ་གྱི་རིམ་པ་ལག་ལེན་བྱེད་ཚུལ་ལོ། །དང་པོ་ལ་བདུན།
    དལ་འབྱོར་རྙེད་དཀའ་བ་བསམ་པ་དང༌། ཕ་ཡུལ་སྤོང་བར་གདམས་པ། དབེན་པ་བསྟེན་པ། མི་རྟག་པ་རྒྱུད་ལ་བསྟེན་པ།
    གྲོགས་ངན་སྤོང་པ། གྲོགས་བཟང་བསྟེན་པ། སྐྱབས་སུ་འགྲོ་བ་རྣམས་སོ། །དང་པོ། ཞེས་གསུངས།
    དོན་ནི་མགོན་པོ་ཞི་བ་ལྷས། མི་ཡི་གྲུ་ལ་བརྟེན་ནས་ནི། །སྡུག་བསྔལ་ཆུ་བོ་ཆེ་ལས་སྒྲོལ།
    །གྲུ་འདི་ཕྱིས་ནས་རྙེད་དཀའ་བས། །རྨོངས་པ་དུས་སུ་གཉིད་མ་ལོག །ཞེས་པ་ལྟར་དལ་བ་བརྒྱད་དང་འབྱོར་བ་བཅུ་ཚང་བའི་ལུས་འཁོར་བའི་རྒྱ་མཚོ་རྒལ་བར་བྱེད་པའི་གྲུ་ཆེན་དང་འདྲ་བ་རྒྱུ་དང་དཔེ་ངོ་བོ་གསུམ་གྱི་སྒོ་ནས་ཤིན་ཏུ་རྙེད་པར་དཀའ་བའི་རྟེན་བཟང་ལན་གཅིག་ཙམ་ཐོབ་པའི་དུས་འདིར།
  4: བདག་གཞན་རྣམས་སྡུག་བསྔལ་གསུམ་གྱིས་རྒྱུན་དུ་གཙེས་པའི་འཁོར་བའི་རྒྱུ་མཚོ་ཆེན་པོ་འདི་ལས་བསྒྲལ་པར་བྱ་བའི་ཕྱིར་དུ་ཉིན་དང་མཚན་དང་དུས་དང་རྣམ་པ་ཀུན་ཏུ་གཡེང་བ་མེད་པར་ནི།
    ཐུབ་པའི་གསུང་རབ་དགོངས་འགྲེལ་དང་བཅས་པའི་དོན་ཉན་པ་དང་དེའི་དོན་སེམས་པས་གཏན་ལས་ཕབ་ཅིང་སྒོམ་པར་བྱེད་པ་ནི་རྒྱལ་སྲས་བྱང་ཆུབ་སེམས་པ་རྣམས་ཀྱི་ལག་ལེན་ཏེ་སྤྱོད་པ་ཡིན་ནོ།
    །ཞེས་པའོ། །དེ་ལ་དལ་བ་བརྒྱད་དང་འབྱོར་པ་བཅུ་ནི་དཔལ་མགོན་ཀླུས། དམྱལ་བ་ཡི་དྭགས་དུད་འགྲོ་དང༌།
    །ཀླ་ཀློ་ཚེ་རིང་ལྷ་དང་ནི། །ལོག་ལྟ་སངས་རྒྱས་ཀྱིས་སྟོང་པ། །ལྐུགས་པ་འདི་དག་མི་ཁོམ་བརྒྱད།
    །ཅེས་དང༌། མི་ཉིད་ཡུལ་དབུས་དབང་པོ་ཚང༌། །ལས་མཐའ་མ་ལོག་གནས་ལ་དད། །སངས་རྒྱས་བྱོན་དང་དེས་ཆོས་གསུངས།
    །བསྟན་པ་གནས་དང་དེའི་རྗེས་འཇུག །གཞན་ཕྱིར་སྙིང་ནི་བརྩེ་བའོ། །ཞེས་སོ།། གཉིས་པ། ཕ་ཡུལ་སྤོང་བ་རྒྱལ་སྲས་ཀྱི་ལག་ལེན་དུ་བསྟན་པ་ནི།
    ཞེས་གསུངས། དོན་ནི། ཕ་མ་སྤུན་མཆེད་ཉེ་འབྲེལ་སོགས་རང་དང་ཉེ་བའི་གཉེན་གྱི་ཕྱོགས་ལ་འདོད་ཆགས་ཆུ་ལྟར་གཡོ་བ་དང༌།
    དགྲ་ཡི་ཕྱོགས་ལ་འཁོན་འཛིན་དང་ཁོང་ཁྲོས་ཞེ་སྡང་མེ་ལྟར་འབར་ཏེ། དཀར་ནག་དགེ་སྡིག་གི་བླང་དོར་ཅུང་ཟད་ཙམ་ཡང་མི་ཤེས་ཤིང་ཤེས་ཀྱང་བརྗེད་པའི་གཏི་མུག་གི་མུན་ནག་ཡོངས་སུ་འཐིབས་པ་ཅན་ཏེ།
    མདོར་ན་ཆགས་སྡང་རྨོངས་གསུམ་གྱིས་དབང་བསྒྱུར་བའི་ཕ་ཡུལ་སྤོང་བ་རྒྱལ་སྲས་བྱང་ཆུབ་སེམས་པ་རྣམས་ཀྱི་ལག་ལེན་ཡིན་ནོ་ཞེས་པ་སྟེ་དམ་པ་འགའ་ཞིག་གིས།
  5: ཕ་ཡུལ་བདུད་ཀྱི་བཙོན་ར་ཡིན། །ཕ་མ་བདུད་ཀྱི་ཞགས་པ་ཡིན། །གཉེན་འབྲེལ་བདུད་ཀྱི་བཙོན་སྲུང་ཡིན།
    ཁ་ཟས་བདུད་ཀྱི་བསླུ་བྲིད་ཡིན། །ཞེས་གསུངས་པ་དང་ཁོག་འདྲའོ།། གསུམ་པ། དབེན་པ་བསྟན་པ་རྒྱལ་སྲས་ལག་ལེན་དུ་བསྟན་པ་ནི།
    དམ་པའི་ཆོས་སྒྲུབ་པར་གེགས་མང་བའི་ཡུལ་ངན་སྤངས་པས་ཚུལ་ཁྲིམས་ཀྱི་མི་མཐུན་ཕྱོགས་ཆགས་སོགས་ཉོན་མོངས་རིམ་གྱིས་འགྲིབས་པ་དང༌།
    གྲོང་དང་གྲོང་བརྡལ་ལྟ་བུ་མཐོང་ཐོས་ཀྱི་འདུ་འཛི་མང་བ་དང་འཇིག་རྟེན་ཆོས་བརྒྱད་སོགས་ཀྱི་རྣམ་གཡེང་མེད་པས་སེམས་ལས་སུ་རུང་བའི་ཏིང་ངེ་འཛིན་གྱི་དགེ་སྦྱོར་ངང་གིས་འཕེལ་ཞིང༌།
    དེ་ལ་བརྟེན་ནས་བྱིངས་རྒོད་ཀྱི་མཚན་མ་དང་བྲལ་བའི་རིག་པ་དྭངས་པས་ཆོས་ཀྱི་གནས་ལུགས་ལ་ངེས་ཤེས་སྐྱེ་བ་སྟེ།
    བསླབ་པ་གསུམ་ག་གོང་དུ་འཕེལ་བའི་གནས་ཇི་སྐད་དུ་ཞི་བ་ལྷས། དེ་བས་ཤིན་ཏུ་མདངས་དགའ་བའི།
    །ནགས་ཚལ་ཚེགས་ཆུང་བདེ་སྐྱིད་ཅིང༌། །གཡེངས་པ་ཐམས་ཅད་ཞི་བྱེད་པ། །བདག་ཉིད་གཅིག་པུ་གནས་པར་བྱ།
    །ཞེས་པ་ལྟར་དབེན་པ་བསྟེན་པ་རྒྱལ་སྲས་བྱང་ཆུབ་སེམས་དཔའ་རྣམས་ཀྱི་ལག་ལེན་ཡིན་ནོ་ཞེས་པའོ།།
    བཞི་པ། མི་རྟག་པ་རྒྱུད་ལ་བསྟེན་པ་རྒྱལ་སྲས་ལག་ལེན་དུ་བསྟན་པ་ནི། ཞེས་གསུངས། དོན་ནི་ཕ་མ་སྤུན་མཆེད་ཉེ་འབྲེལ་སོགས་ཡུན་རིང་པོར་འགྲོགས་པའི་མཛའ་བཤེས་རྣམས་དང་སོ་སོར་འབྲལ་བ་དང༌།
    རྫུན་དང་གཡོ་ཁྲམ་སོགས་ཐབས་ཤེས་གང་དྲག་གིས་ཡུན་རིང་ཤ་ཐང་འབད་པས་བསྒྲུབས་པའི་ནོར་རྫས་ལོངས་སྤྱོད་ཁང་ཁྱིམ་དང་བཅས་པ་ཤུལ་དུ་བཞག་ནས་འགྲོ་དགོས་པར་མ་ཟད།
  6: ཐ་ན་རང་དང་ལྷན་ཅིག་སྐྱེས་པའི་ལུས་ཀྱི་མགྲོན་ཁང་འདི་ཡང་རྣམ་ཤེས་ཀྱི་མགྲོན་པོས་བོར་བ་སྟེ།
    མདོར་ན་འཆི་བའི་ཚེ་གཉེན་དང་ལོངས་སྤྱོད་ལ་སོགས་གང་གིས་ཀྱང་མི་ཕན་པས་སྙིང་པོ་མེད་པར་ཤེས་ཏེ་ཚེ་འདི་བློས་བཏང་བ་རྒྱལ་སྲས་བྱང་ཆུབ་སེམས་པ་རྣམས་ཀྱི་ལག་ལེན་ཡིན་ནོ།།ཞེས་པ་སྟེ།
    རྒྱལ་སྲས་ཞི་བ་ལྷས། ལུས་འདི་གཅིག་པུ་བྱུང་བ་ཡང༌། །ལྷན་ཅིག་སྐྱེས་པའི་ཤ་རུས་དག །ཞིག་སྟེ་སོ་སོར་སྐྱེས་གྱུར་ན།
    །མཛའ་བོ་གཞན་དག་སྨོས་ཅི་དགོས། །ཞེས་དང༌། དེ་རིང་ཁོ་ན་མི་འཆི་ཞེས། །བདེ་བར་འདུག་པ་རིགས་མ་ཡིན།
    །བདག་ནི་མེད་པར་གྱུར་པའི་དུས། །དེ་ནི་གདོན་མི་ཟ་བར་འབྱུང༌། །ཞེས་གསུངས་པ་དང་དོན་གཅིག་གོ༌།
    ལྔ་པ་གྲོགས་ངན་སྤོང་པ་རྒྱལ་སྲས་ལག་ལེན་དུ་བསྟན་པ་ནི།། ཞེས་གསུངས། དོན་ནི། སྡིག་པའི་གྲོགས་པོ་གང་དང་འགྲོགས་ན་ཆགས་སོགས་ཉོན་མོངས་རྣམས་མི་རྒན་གྱི་ཁ་སྤུ་བཞིན་ངང་ངམ་ཤུགས་ཀྱིས་འཕེལ་བར་འགྱུར་ཞིང༌།
    རྒྱལ་བའི་གསུང་རབ་དགོངས་འགྲེལ་དང་བཅས་པའི་དོན་ལ་ཐོས་བསམ་སྒོམ་པའི་བྱ་བ་རྣམས་མང་ངཱུའི་ཟླ་བ་བཞིན་རིམ་གྱིས་ཉམས་པར་འགྱུར་ལ།
    ཐེག་པ་ཆེན་པོའི་ལམ་གྱི་ཡོན་ཏན་གང་ལས་འབྱུང་བའི་ཁུངས་གཞན་ཕན་བྱམས་དང་སྙིང་རྗེ་མེད་པར་སྒྱུར་བར་བྱེད་པའི་མི་དགེ་བའི་སྡིག་གྲོགས་ངན་པ་རྣམས་འཆིལ་མའི་ཐལ་བ་བཞིན་རྒྱང་རིང་དུ་སྤོང་པ་རྒྱལ་སྲས་བྱང་ཆུབ་སེམས་དཔའ་རྣམས་ཀྱི་ལག་ལེན་ཡིན་ནོ།
    །ཞེས་པ་སྟེ། དམ་པ་གོང་མ་རྣམས་ཀྱིས། སྡིག་གྲོགས་ཡིན་ཞེས་རྭ་ཅན་མི་འབྱུང་ལ། །
  7: ཞེས་པ་ལྟར། སྡིག་པའི་གྲོགས་པོ་ཡིན་ཞེས་མགོ་ལ་རྭ་ཡོད་པ་དང༌། ལག་ཏུ་སྟ་རེ་ཐོགས་པ་ཞིག་མི་འོང་གི
    རང་དང་སྙིང་ཉེ་བའི་ཟོལ་གྱིས་མངོན་མཐོ་དང་ངེས་ལེགས་ཀྱི་རྟེན་ལས་རིང་དུ་འཁྲིད་པ་ཞིག་འོང་སྟེ།
    དེ་ལ་དུག་སྦྲུལ་པང་དུ་སླེབས་པ་ལྟར་སྐྲག་ནས་རྒྱང་རིང་དུ་སྤོང་དགོས་པར་གསུངས་སོ།། དྲུག་པ།
    གྲོགས་བཟང་བསྟེན་པ་རྒྱལ་སྲས་ལག་ལེན་དུ་བསྟན་པ་ནི། ཞེས་གསུངས། དོན་ནི། གྲོགས་པོ་གང་ཞིག་བསྟེན་ན་ཆགས་སོགས་ཉེས་པ་མཐའ་དག་ངང་གིས་ཟད་པར་འགྱུར་ཞིང༌།
    ལུང་དང་རྟོགས་པའི་ཡོན་ཏན་རྣམས་སྟོན་གྱི་ཡར་ངཱུའི་ཟླ་བ་ལྟར་གོང་ནས་གོང་དུ་འཕེལ་བར་འགྱུར་བའི་བདག་རྐྱེན།
    བརྟན་མཁས་ཀྱི་ཡོན་ཏན་གཉིས་དང་ལྡན་པའི་དགེ་བའི་བཤེས་གཉེན་དམ་པ་རྣམས་རང་གི་ལུས་དང་སྲོག་བས་ཀྱང་གཅེས་པར་འཛིན་པའི་སྒོ་ནས་ཚུལ་བཞིན་བསྟེན་པ་རྒྱལ་སྲས་བྱང་ཆུབ་སེམས་དཔའ་རྣམས་ཀྱི་ལག་ལེན་ཡིན་ནོ།
    །ཞེས་པ་སྟེ། སྤྱོད་འཇུག་ལས། རྟག་པར་དགེ་བའི་བཤེས་གཉེན་ནི། །ཐེག་ཆེན་དོན་ལ་མཁས་པ་དང༌།
    །བྱང་ཆུབ་སེམས་དཔའི་བརྟུལ་ཞུགས་མཆོག །སྲོག་གི་ཕྱིར་ཡང་མི་གཏོང་ངོ༌། །ཞེས་གསུངས་པ་དང་དོན་འདྲའོ།།
    བདུན་པ། དཀོན་མཆོག་སྐྱབས་འགྲོ་རྒྱལ་སྲས་ལག་ལེན་དུ་བསྟན་པ་ནི། ཞེས་གསུངས། དོན་ནི།
    གཞན་ལྟ་ཅི་རང་ཡང་ལས་དང་ཉོན་མོངས་པའི་དབང་གིས་སྡུག་བསྔལ་གསུམ་གྱིས་རྒྱུན་དུ་མནར་ཞིང༌།
    ཁམས་གསུམ་འཁོར་བའི་བཙོན་རྭར་རང་དབང་མེད་པར་བཅིངས་པ་ཡི་འཇིག་རྟེན་པའི་ཚངས་པ་དང་བརྒྱ་བྱིན།
    དབང་ཕྱུག་སོགས་དྲེགས་པའི་ལྷ་རྣམས་དང༌།
  8: རི་དང་ཤིང་དང་གྲོང་གི་ལྷ་ལ་སོགས་དེ་དག་གིས་གཞན་སུ་ཞིག་སྐྱོབ་པར་ནུས་ཏེ་མི་ནུས་པས།
    རྒྱུ་མཚན་དེའི་ཕྱིར་གང་ལ་སྐྱབས་སུ་སོང་ན་གནས་སྐབས་དང་མཐར་ཐུག་གང་ལ་ལྟོས་ཀྱང་མི་བསླུ་བའི་སངས་རྒྱས་ཆོས་དང་དགེ་འདུན་ཏེ༌།
    དཀོན་མཆོག་གསུམ་པོ་ལ་སྙིང་ཐག་པ་ནས་སྐྱབས་སུ་འགྲོ་བ་རྒྱལ་སྲས་བྱང་ཆུབ་སེམས་དཔའ་རྣམས་ཀྱི་ལག་ལེན་ཡིན་ནོ།
    །ཞེས་སོ།། མདོ་ལས། འཇིགས་པས་སྐྲག་པའི་མི་རྣམས་ནི། །ལྗོན་ཤིང་དག་ལ་སྐྱབས་འགྲོ་སྟེ།
    །སྐྱབས་དེ་གཙོ་བོ་མ་ཡིན་ཏེ། །སྐྱབས་དེ་དག་ལ་བརྟེན་ནས་ནི། །འཇིག་རྟེན་ཀུན་ལས་ཐར་མི་འགྱུར།
    །ཞེས་དང༌། སྐྱབས་འགྲོ་བདུན་ཅུ་པར། སངས་རྒྱས་རྒྱས་ཆོས་དང་དགེ་འདུན་ནི། །ཐར་པ་འདོད་པ་རྣམས་ཀྱི་སྐྱབས།
    །ཞེས་གསུངས་པ་རྣམས་དང་དོན་འདྲའོ།། གཉིས་པ། སྐྱེས་བུ་གསུམ་གྱི་ལམ་གྱི་རིམ་པ་རྒྱལ་སྲས་ལག་ལེན་དུ་བསྟན་པ་ལ་གསུམ།
    སྐྱེས་བུ་ཆུང་ངུ་དང་ཐུན་མོང་བའི་ལམ་རིམ་རྒྱལ་སྲས་ལག་ལེན་དུ་བསྟན་པ་དང༌། འབྲིང་དང་ཐུན་མོང་བའི་ལམ་རིམ་རྒྱལ་སྲས་ལག་ལེན་དུ་བསྟན་པ།
    སྐྱེས་བུ་ཆེན་པོའི་ལམ་རིམ་རྒྱལ་སྲས་ལག་ལེན་དུ་བསྟན་པ་རྣམས་སོ།། དང་པོ་སྐྱེས་བུ་ཆུང་ངུ་དང་ཐུན་མོང་བའི་ལམ་རིམ་རྒྱལ་སྲས་ལག་ལེན་དུ་བསྟན་པ་ནི།
    ཞེས་གསུངས། དོན་ནི། ཤིན་ཏུ་བཟོད་དཀའི་དམྱལ་སོགས་ངན་འགྲཱུའི་སྡུག་བསྔལ་རྣམས་སྡིག་པ་མི་དགེ་བའི་ལས་ཀྱི་འབྲས་བུར་ཐུབ་པས་མདོ་སྡེ་དུ་མ་ལས་ཡང་ཡང་གསུངས་པས།
    རྒྱུ་མཚན་དེའི་ཕྱིར་སྲོག་ལ་བབ་ཀྱང་སྒོ་གསུམ་གྱི་སྡིག་པ་མི་དགེ་བའི་ལས་ཆེན་པོ་ལྟ་ཅི་ཆུང་ཚེགས་རིགས་ཀྱང་དུས་ནམ་ཡང་མི་བྱེད་པ་རྒྱལ་སྲས་བྱང་ཆུབ་སེམས་པ་རྣམས་ཀྱི་ལག་ལེན་ཡིན་ནོ་ཞེས་སོ།
    །
  9: ཤིན་ཏུ་བཟོད་དཀའ་བའི་སྡུག་བསྔལ་ནི། དམྱལ་བ་ལ་ཚ་གྲང་བཙོ་སྲེག་དང༌། ཡི་དྭགས་ལ་བཀྲེས་སྐོམ།
    དུད་འགྲོ་ལ་གླེན་ཞིང་གཏི་མུག་པ་དང་གཞན་གྱིས་བཀོལ་སྤྱོད་བྱེད་པ་སོགས་སོ། །འོ་ན་ཐུབ་པས་མདོ་སྡེ་གང་ལས་གསུངས་སམ་ཞེ་ན།
    ཏིང་ངེ་འཛིན་རྒྱལ་པོ་ལས། ཅི་འདྲ་བ་ཡི་ལས་བྱས་པ།། འབྲས་བུ་དེ་འདྲ་ཐོབ་པར་འགྱུར།། ཞེས་དང༌།
    དྲན་ཉེར་བཞག་ལས་ཀྱང༌། དགེ་བ་ཡིས་ནི་བདེ་འགྲོ་ཐོབ།། མི་དགེ་བ་ལས་སྡུག་བསྔལ་ཀུན།། ཞེས་རྒྱ་ཆེར་གསུངས་སོ།།
    གཉིས་པ། སྐྱེས་བུ་འབྲིང་དང་ཐུན་མོང་བའི་ལམ་རིམ་རྒྱལ་སྲས་ལག་ལེན་དུ་བསྟན་པ་ནི། ཞེས་གསུངས།
    དོན་ནི། འདོད་ཁམས་དང་གཟུགས་ཁམས་གཟུགས་མེད་ཁམས་ཏེ་སྲིད་གསུམ་འཁོར་བས་བསྡུས་པའི་སྡུག་བསྔལ་གྱི་སྡུག་བསྔལ་དང་ཁྱབ་པ་འདུ་བྱེད་ཀྱི་སྡུག་བསྔལ་རྣམས་སྨོས་ཅི་དགོས།
    དེས་བསྡུས་པའི་ཟག་བཅས་ཀྱི་བདེ་བ་མཐའ་དག་རྩ་རྩེའི་ཟིལ་པ་བཞིན་དུ། བརྟན་པོར་མི་གནས་པར་ཡུད་ཙམ་ཞིག་གིས་འཇིག་པའི་ཆོས་ཅན་ཡིན་པས་སྙིང་པོ་མེད་པར་མཐོང་ཞིང༌།
    དེ་ལས་ལྡོག་སྟེ་དུས་ནམ་ཡང་མི་འགྱུར་བའི་ཐར་བའི་གོ་འཕང་མཆོག་མི་གནས་པའི་མྱ་ངན་ལས་འདས་པའི་དབྱིངས་ཁོ་ན་དོན་དུ་གཉེར་བ་ནི་རྒྱལ་སྲས་བྱང་ཆུབ་སེམས་དཔའ་རྣམས་ཀྱི་ལག་ལེན་ཡིན་ནོ་ཞེས་པ་སྟེ།
    རྒྱལ་བ་མི་ཕམ་པས། སྡུག་བསྔལ་རྒྱུ་དང་དེ་འགོག་པ་དང་དེ་བཞིན་ལམ།། ཤེས་བྱ་སྤང་བྱ་རིག་པར་བྱ་ཞིང་བསྟེན་པར་བྱ།།
    ཞེས་གསུངས་པའི་དོན་བསྡུས་པ་ཡིན་ནོ།། གསུམ་པ། སྐྱེས་བུ་ཆེན་པོའི་ལམ་གྱི་རིམ་པ་རྒྱལ་སྲས་ལག་ལེན་དུ་བསྟན་པ་ལ་གཉིས།
  10: ཐེག་པ་ཆེན་པོའི་འཇུག་སྒོ་སེམས་བསྐྱེད་བཤད་པ་དང༌། སེམས་དེ་བསྐྱེད་ནས་ཇི་ལྟར་བྱ་བའོ།།
    དང་པོ་ལ་རྒྱུ་འབྲས་མན་ངག་བདུན་གྱི་སྒོ་ནས་སེམས་བསྐྱེད་ཚུལ་དང༌། བདག་གཞན་མཉམ་བརྗེའི་སྒོ་ནས་སེམས་བསྐྱེད་ཚུལ་བསྟན་པ་གཉིས་ལས།
    དང་པོ་རྒྱུ་འབྲས་མན་ངག་བདུན་གྱི་སྒོ་ནས་སེམས་བསྐྱེད་པ་རྒྱལ་སྲས་ལག་ལེན་དུ་བསྟན་པ་ནི།
    ཞེས་གསུངས། དོན་ནི། སྐྱེ་བ་ཐོག་མ་མེད་པའི་དུས་ནས་ད་ལྟའི་བར་དུ་བདག་ལ་གཅེས་ཤིང་ཕངས་པའི་བརྩེ་བ་ཅན་གྱི་མ་རྣམས་སྡུག་བསྔལ་གསུམ་གྱིས་རྒྱུན་དུ་མནར་ན།
    རང་ཉིད་གཅིག་པུ་ཁྱབ་པ་འདུ་བྱེད་ཀྱི་སྡུག་བསྔལ་ཉེ་བར་ཞི་བའི་བདེ་བ་ཙམ་ཐོབ་པས་ཅི་ཞིག་བྱ།
    དེའི་ཕྱིར་མཐའ་ཡས་པའི་མ་རྒན་སེམས་ཅན་རྣམས་སྲིད་ཞིའི་རྒུད་པ་མཐའ་དག་ལས་བསྒྲལ་པའི་ཕྱིར་རྒྱུ་འབྲས་མན་ངག་བདུན་གྱི་སྒོ་ནས་ཐེག་པ་ཆེན་པོའི་འཇུག་སྒོ་རྫོགས་པའི་བྱང་ཆུབ་ཏུ་སེམས་བསྐྱེད་པ་རྒྱལ་སྲས་བྱང་ཆུབ་སེམས་དཔའ་རྣམས་ཀྱི་ལག་ལེན་ཡིན་ནོ་ཞེས་པ་སྟེ།
    རྒྱལ་བ་མ་ཕམ་པས། སེམས་བསྐྱེད་པ་ནི་གཞན་དོན་ཕྱིར།། ཡང་དག་རྫོགས་པའི་བྱང་ཆུབ་འདོད།།
    ཅེས་གསུངས་པ་དང་དོན་འདྲའོ།། གཉིས་པ། བདག་གཞན་མཉམ་བརྗེའི་སེམས་བསྐྱེད་རྒྱལ་སྲས་ལག་ལེན་དུ་བསྟན་པ་ནི།
    ཞེས་གསུངས། དོན་ནི། སྲིད་གསུམ་འཁོར་བས་བསྡུས་པའི་སྡུག་བསྔལ་མ་ལུས་པ་བདག་ཉིད་གཅིག་པུ་བདེ་བར་འདོད་པའི་གཅེས་འཛིན་གྱི་བློ་མ་རུང་བ་འདི་ཁོ་ན་ལས་བྱུང་ཞིང༌།
    རྫོགས་པའི་སངས་རྒྱས་བཅོམ་ལྡན་འདས་རྣམས་ཀྱི་མི་གནས་པའི་མྱ་ངན་ལས་འདས་པའི་བདེ་བ་གང་ཡིན་པ་དེ་ཀུན་གཞན་ཕན་བྱང་ཆུབ་ཀྱི་སེམས་རིན་པོ་ཆེ་འབའ་ཞིག་ལས་འཁྲུངས་པས།
  11: དེའི་ཕྱིར་བདག་གི་བདེ་བ་དང་དགེ་ཚོགས་རྣམས་གཞན་ལ་གཏོང་བ་དང༌། སེམས་ཅན་གཞན་གྱི་སྡིག་སྒྲིབ་སྡུག་བསྔལ་དང་བཅས་པ་མཐའ་དག་བདག་གིས་དང་དུ་ལེན་པ་སྟེ།
    བདག་དང་གཞན་གྱི་བདེ་སྡུག་ཡང་དག་པར་བརྗེ་བའི་སྒོ་ནས་སེམས་བསྐྱེད་པ་རྒྱལ་སྲས་བྱང་ཆུབ་སེམས་དཔའ་རྣམས་ཀྱི་ལག་ལེན་ཡིན་ནོ་ཞེས་པ་སྟེ།
    སྤྱོད་འཇུག་ལས། འཇིག་རྟེན་བདེ་བ་ཇི་སྙེད་པ།། དེ་ཀུན་གཞན་བདེ་འདོད་ལས་བྱུང༌།། འཇིག་རྟེན་སྡུག་བསྔལ་ཇི་སྙེད་པ།།
    དེ་ཀུན་རང་བདེ་འདོད་ལས་བྱུང༌།། ཞེས་འབྱུང་བ་དང་ཁོག་འདྲའོ།། གཉིས་པ་སེམས་དེ་བསྐྱེད་ནས་ཇི་ལྟར་བྱ་བ་ལ་གསུམ།
    གཞན་དོན་སྒྲུབ་པའི་ཡན་ལག་དགེ་བ་ཆོས་སྡུད་པའི་ཚུལ་ཁྲིམས་དང༌། རང་རྒྱུད་སྨིན་པའི་ཡན་ལག་ཕར་ཕྱིན་དྲུག་གི་ཉམས་ལེན།
    རྒྱུན་དུ་བསླབ་པའི་གནས་གཞན་བསྟན་པའོ།། དང་པོ་ལ། གཏོང་བར་བཟོད་པ་དང༌། སྡུག་བསྔལ་དང་ལེན་གྱི་བཟོད་པ།
    འགྲན་སེམས་ལ་བཟོད་པ། སྡུག་བསྔལ་དང་ལེན་གྱི་བཟོད་པ། ཁེངས་དྲེགས་སྤོང་བ། ཞེན་ཆགས་སྤོང་པ།
    གཏི་མུག་སྤོང་བ་རྒྱལ་སྲས་ལག་ལེན་དུ་བསྟན་པ་དང་བཅུ་གཅིག་ལས། དང་པོ། གཏོང་བར་བཟོད་པ་རྒྱལ་སྲས་ལག་ལེན་དུ་བསྟན་པ་ནི།
    ཞེས་གསུངས། དོན་ནི། སེམས་ཅན་སུ་དང་གང་དག་གིས་འདོད་པ་ཆེན་པོའི་དབང་གིས་རང་གི་ནོར་རྫས་ལོངས་སྤྱོད་ཐམས་ཅད་དངོས་སུ་འཕྲོག་པའམ་གཞན་ལ་བསྐུལ་སློང་བྱས་ཏེ་འཕྲོག་ཏུ་འཇུག་ན་ཡང༌།
    དེ་དང་དེ་ལ་ཁྲོ་བ་ལྟ་ཅི། དེ་ལས་ལྡོག་ནས་བཟོད་པའི་གོ་ཆ་བརྟན་པོར་བགོས་ཏེ་རང་གི་ལུས་དང་ལོངས་སྤྱོད་དུས་གསུམ་གྱི་དགེ་བ་དང་བཅས་པ་རྣམས་དེ་དག་ལ་ཡོངས་སུ་གཏོང་བར་ནུས་པར་མ་ཟད།
  12: ཆོག་མི་ཤེས་པ་ལ་སྙིང་རྗེ་ཡོངས་སུ་བསྔོ་བ་ནི་རྒྱལ་སྲས་བྱང་ཆུབ་སེམས་དཔའ་རྣམས་ཀྱི་ལག་ལེན་ཡིན་ནོ་ཞེས་པ་སྟེ།
    སྤྱོད་འཇུག་ལས། བདག་གིས་ལུས་ཅན་མཐའ་དག་ལ།། ལུས་འདི་ཅི་བདེར་བྱིན་ཟིན་གྱིས།། རྟག་ཏུ་གསོད་དང་སྨོད་པའམ།།
    བརྡེག་སོགས་ཅི་དགར་བྱེད་ལ་རག། ཞེས་གསུངས་པ་དང་ཁོག་འདྲའོ།། གཉིས་པ་སྡུག་བསྔལ་དང་ལེན་གྱི་བཟོད་པ་རྒྱལ་སྲས་ལག་ལེན་དུ་བསྟན་པ་ནི།
    ཞེས་གསུངས། དོན་ནི། བདག་ཉིད་ལ་ཆོས་དང་འཇིག་རྟེན་གྱི་ཁྲིམས་ལུགས་གང་དང་ཡང་འགལ་བའི་ཉེས་པ་ཅུང་ཟད་ཙམ་ཡང་མེད་བཞིན་དུ།
    ཞེ་སྡང་གི་གཞན་དབང་དུ་སོང་བའི་སེམས་ཅན་གང་དང་གང་དག་གིས་བདག་ལ་བརྡེག་པ་དང༌། མཚང་འབྲུ་བར་བྱེད་པར་མ་ཟད་བདག་གི་མགོ་བོ་སོགས་ཡན་ལག་ཉིང་ལག་རྣམས་དུམ་བུར་གཅོད་པར་བྱེད་ནའང༌།
    སྙིང་རྗེའི་དབང་གིས་སྐྱེ་བོ་དེ་དང་དེ་ཡི་སྒོ་གསུམ་གྱི་སྡིག་སྒྲིབ་དང་དེའི་རྣམ་སྨིན་གྱི་འབྲས་བུ་དང་བཅས་པ་རྣམས་བདག་གི་རྒྱུད་ལ་དང་བ་ཆེན་པོའི་སྒོ་ནས་ལེན་པར་ནུས་པ་རྒྱལ་སྲས་བྱང་ཆུབ་སེམས་དཔའ་རྣམས་ཀྱི་ལག་ལེན་ཡིན་ནོ།།
    ཞེས་པ་སྟེ། སྤྱོད་འཇུག་ལས། གལ་ཏེ་བཅོས་སུ་ཡོད་ན་ནི།། དེ་ལ་མི་དགའ་ཅི་ཞིག་ཡོད།། གལ་ཏེ་བཅོས་སུ་མེད་ན་ནི།།
    དེ་ལ་མི་དགའ་ཅི་ཞིག་ཕན།། ཞེས་པའི་དོན་བསྡུས་པའོ།། གསུམ་པ་མི་སྙན་པར་བཟོད་པ་རྒྱལ་སྲས་ལག་ལེན་དུ་བསྟན་པ་ནི།
    ཞེས་གསུངས། དོན་ནི། རྨོངས་པ་དང་འགྲན་སེམས་ཀྱི་གཞན་དབང་དུ་ལྷུང་བའི་སྐྱེ་བོ་འགའ་ཞིག་གིས་བདག་ལ་བདེན་པའི་རང་བཞིན་མ་ཡིན་པའི་གཞི་མེད་སྒྲོ་སྐུར་གྱིས་ངན་སྨྲས་དང༌།
  13: ཚིག་མཚོན་སོགས་མི་སྙན་པ་སྣ་ཚོགས་པ་དག་སྟོང་གསུམ་འཇིག་རྟེན་ཡོངས་སུ་ཁྱབ་པར་སྒྲོག་པར་བྱེད་ན་ཡང༌།
    སྙིང་རྗེ་དང་བྱམས་པའི་སེམས་ཀྱིས་དེའི་ལན་དུ་ཕྱིར་ཁྲོ་བ་དང་འཁོན་འཛིན་མི་བྱེད་པར་སླར་ཡང་སྐྱེ་བོ་དེ་དག་ཉིད་ཀྱི་ཡོན་ཏན་གང་ནུས་བརྗོད་པ་རྒྱལ་སྲས་བྱང་ཆུབ་སེམས་དཔའ་རྣམས་ཀྱི་ལག་ལེན་ཡིན་ནོ་ཞེས་པ་སྟེ།
    སྤྱོད་འཇུག་ལས། གཞན་གྱི་གྲགས་པ་ལྷག་བརྗོད་པས།། རང་གི་གྲགས་པ་ཟིལ་གྱིས་གནོན།། བདག་ནི་བྲན་གྱི་ཐ་མ་ལྟར།།
    དོན་རྣམས་ཀུན་ལ་བཀོལ་བར་གྱིས།། ཞེས་གསུངས་པ་དང་དོན་འདྲའོ།། བཞི་པ་སྨད་པར་བཟོད་པ་རྒྱལ་སྲས་ལག་ལེན་དུ་བསྟན་པ་ནི།
    ཞེས་གསུངས། དོན་ནི། འགྲོ་བ་མང་པོ་ཚོགས་ཤིང་འདུས་པའི་དབུས་སུ་རང་རྒྱུད་མ་དུལ་བའི་སྐྱེ་བོ་འགའ་ཞིག་གིས།
    བདག་གི་མཚང་ནས་འབྲུས་ཤིང་རྐུན་ཇག་དང་གཡོ་ཁྲམ་སོགས་མི་འོས་པའི་ཚིག་ངན་སྣ་ཚོགས་སྨྲ་ན་ཡང༌།
    སྨྲ་བ་པོ་དེ་ཉིད་ལ་ཕྱིར་འཁོན་འཛིན་དང་ཁྲོ་བ་མི་བྱེད་པར་དེ་ལས་ལྡོག་སྟེ། བཀའ་གདམས་གླེགས་བམ་ལས།
    མཚང་ལ་ཕོག་པ་གདམས་ངག་གི་མཆོག་ཏུ་གསུངས་པ་ལྟར། རང་གི་སྐྱོན་ཡོན་ཡོ་བསྲང་མཛད་མཁན་གྱི་དགེ་བའི་བཤེས་གཉེན་དངོས་ཀྱི་འདུ་ཤེས་ཀྱིས་སྒོ་གསུམ་གུས་པ་དང་འདུད་པར་བྱེད་པ་རྒྱལ་སྲས་བྱང་ཆུབ་སེམས་དཔའ་རྣམས་ཀྱི་ལག་ལེན་ཡིན་ནོ།།
    ཞེས་པ་སྟེ། བཀའ་གདམས་པའི་དགེ་བཤེས་གླང་རི་ཐང་པས། གང་ལ་བདག་གིས་ཕན་བཏགས་པའི།། རེ་བ་ཆེ་བ་འགའ་ཞིག་གིས།།
    ཤིན་ཏུ་མི་རིགས་གནོད་བྱེད་ནའང༌།། བཤེས་གཉེན་དམ་པར་བལྟ་བར་ཤོག།
  14: ཅེས་གསུངས་པ་དང་གནད་གཅིག་གོ། ལྔ་པ་ཁྱད་གསོད་ལ་བཟོད་པ་རྒྱལ་སྲས་ལག་ལེན་དུ་བསྟན་པ།
    ཞེས་གསུངས། དོན་ནི། བར་མའི་སེམས་ཅན་རྣམས་ལྟ་ཅི། བདག་གི་ཤ་ཁྲག་ལས་ཆད་པའི་བུ་དངོས་བཞིན་དུ་ཡུན་རིང་མོ་ནས་བྱམས་པ་དང་བརྩེ་བའི་སེམས་ཀྱིས་ཆོས་དང་ཟང་ཟིང་གིས་གཅེས་པར་བསྐྱངས་པའི་མིས།
    དྲིན་བཟོ་བའི་ཚབ་ཏུ་བདག་ལ་དགྲ་བཱུའི་དྭངས་མ་བཞིན་དུ་ལྟ་བར་བྱེད་ན་ཡང༌། དེ་ལ་ཕྱིར་ཁོང་ཁྲོ་དང་ཞེ་སྡང་གིས་འཁོན་འཛིན་མི་བྱེད་པར།
    དཔེར་ན་སྙིང་ལ་ཚ་བའི་རིམས་ནད་ཀྱིས་བཏབ་པའི་བུ་སྨྱོན་པ་ལ་མ་ཡིས་རང་གི་བུ་གཞན་དག་ལས་ཀྱང་ལྷག་པར་བརྩེ་བས་སྐྱོང་བ་དེ་བཞིན་དུ།
    སྡིག་གྲོགས་ཀྱི་གཞན་དབང་དུ་ལྷུང་ནས་བླང་དོར་དང་བཟང་ངན་མི་ཤེས་པའི་སྐྱེ་བོ་ཐ་ཤལ་དེ་རིགས་ལ་ལྷག་པར་བརྩེ་བའི་སྒོ་ནས་བཟོད་པ་སྒོམ་པ་རྒྱལ་སྲས་བྱང་ཆུབ་སེམས་དཔའ་རྣམས་ཀྱི་ལག་ལེན་ཡིན་ནོ།།
    ཞེས་པ་སྟེ། དགེ་བཤེས་གླང་ཐང་པས། རང་བཞིན་ངན་པའི་སེམས་ཅན་རྣམས།། སྡིག་སྡུག་དྲག་པོས་ནོན་མཐོང་ཚེ།།
    རིན་ཆེན་གཏེར་དང་ཕྲད་པ་ལྟར།། རྙེད་པར་དཀའ་བའི་གཅེས་འཛིན་ཤོག། ཅེས་གསུངས་པ་དང་དོན་འདྲའོ།།
    དྲུག་པ། འགྲན་སེམས་ལ་བཟོད་པ་རྒྱལ་སྲས་ལག་ལེན་དུ་བསྟན་པ་ནི། ཞེས་གསུངས། དོན་ནི། རིགས་རུས་ཆོ་འབྲང་ངམ་དབང་ཕྱུག་ལོངས་སྤྱོད་སོགས་རང་དང་མཉམ་པའམ་རང་ལས་དམན་པའི་སྐྱེ་བོ་འགའ་ཡིས་ཕྲག་དོག་དང་རློམ་པའི་ང་རྒྱལ་གྱི་དབང་གིས་བདག་ལ་བརྙས་བཅོས་དང་མཐོང་ཆུང་འདྲ་མིན་བྱེད་ན་ཡང༌།
  15: དེ་ལ་བློ་སྦྱོང་ཚོགས་བཤད་མར། ཕར་ལ་གནོད་པ་ཅི་ཡང་མ་བྱས་ཀྱང་ཚུར་ལ་གནག་པའི་རིགས་སྐྱེ་བ་སྔ་མའི་ཤ་འཁོན་གྱི་བྱུང་བ་ཡོད་དེ།
    དེ་ལ་ཞེ་སྡང་གི་བློ་བརྡོལ་ན་སྙིང་རྗེའི་ཐག་པ་འཆད་ཟེར་བ་ལྟར་ཡོད་པས་བཀོལ་ལ་རྟག་ཏུ་སྒོམ།
    ཞེས་གསུངས་པ་ལྟར་ཞེ་སྡང་གི་བློ་བརྡོལ་ནས་ཕྱིར་མི་ཁྲོ་བར་སྐྱེ་བོ་དེ་དག་རང་གི་བླང་དོར་ལེགས་ཉེས་ཚུལ་བཞིན་སྲུང་བར་མཛད་མཁན་གྱི་བླ་མ་བཞིན་དུ་སྒོ་གསུམ་གུས་པས་རྐང་རྡུལ་ཚུན་ཆད་ཀྱང་བདག་ཉིད་ཀྱི་སྤྱི་བོར་ལེན་པ་རྒྱལ་སྲས་བྱང་ཆུབ་སེམས་དཔའ་རྣམས་ཀྱི་ལག་ལེན་ཡིན་ནོ་ཞེས་སོ།།
    བདུན་པ་སྡུག་བསྔལ་དང་ལེན་གྱི་བཟོད་པ་རྒྱལ་སྲས་ལག་ལེན་དུ་བསྟན་པ། ཞེས་གསུངས། དོན་ནི།
    དཀའ་སྤྱད་འབད་པ་དྲག་པོས་ཐར་པ་མཆོག་གི་གོ་འཕང་ཁོ་ན་ལ་གཅིག་ཏུ་གཞོལ་བར་བྱས་ཤིང༌། དེ་ལས་གཞན་ཟས་གོས་གནས་མལ་སོགས་ལ་འབད་པ་ལྷུར་ལེན་མི་བྱེད་པས།
    འཚོ་བས་ཕོངས་ཤིང་ལུས་ཀྱི་ཤ་མདོག་ཉམས་ཏེ་མདོག་མི་སྡུག་པར་གྱུར་པ་ན། དེ་ལས་བརྟེན་ནས་ཉིན་མཚན་རྟག་ཏུ་བླང་དོར་གྱི་གནས་ལུགས་མི་ཤེས་པའི་མི་ཡིས་བརྙས་བཅོས་བྱེད་པ་དང༌།
    འཚོ་ཆས་ཞན་པའི་དབང་གིས་ལུས་ཀྱི་ཤུགས་ཉམས་ཏེ་རླུང་མཁྲིས་བད་ཀན་སོགས་ཚབས་ཆེན་པའི་ནད་ཀྱིས་ཟིན་པ་དང༌།
    དཀར་ཕྱོགས་ལ་སྡང་བའི་གདོན་བགེགས་འབྱུང་པོའི་རིགས་རྣམས་ཀྱིས་རྐྱེན་དང་བར་ཆད་ཀྱི་གནོད་པས་བཏབ་ཀྱང༌།
    དེ་དག་ལ་ཕྱིར་མི་ཁྲོ་བར་རྐྱེན་ངན་ལམ་ལངས་ཀྱི་གདམས་པ་ལ་བརྟེན་ནས་སླར་འགྲོ་ཀུན་གྱི་སྡིག་སྒྲིབ་བག་ཆགས་དང་བཅས་པ་དང༌།
  16: དེས་བསྐྱེད་པའི་འབྲས་བུ་སྡུག་བསྔལ་མི་འདོད་པ་ཐམས་ཅད་བདག་ཉིད་ཀྱི་ཐོག་ཏུ་དང་བ་ཆེན་པོས་ལེན་པར་ནུས་པའི་སྤོབས་པ་བསྐྱེད་པར་བྱེད་ཅིང༌།
    དེ་ལྟར་ནུས་པའི་སྙིང་སྟོབས་ཞུམ་པ་མེད་པར་རྒྱུན་དུ་བསྟེན་པ་རྒྱལ་སྲས་བྱང་ཆུབ་སེམས་དཔའ་རྣམས་ཀྱི་ལག་ལེན་ཡིན་ནོ་ཞེས་པ་སྟེ།
    པཎ་ཆེན་བློ་བཟང་ཆོས་རྒྱན་གྱིས། སྣོད་བཅུད་སྡིག་པའི་འབྲས་བུ་ཡོངས་གང་སྟེ།། མི་འདོད་སྡུག་བསྔལ་ཆར་ལྟར་འབབ་གྱུར་ཅིང༌།།
    ལས་ངན་འབྲས་བུ་ཟད་པའི་རྒྱུར་མཐོང་ནས།། རྐྱེན་ངན་ལམ་དུ་ལོངས་པར་བྱིན་གྱིས་རློབས།།
    ཞེས་གསུངས་པ་དང་འབབ་ས་གཅིག་གོ། བརྒྱད་པ་ཁེངས་དྲེགས་སྤང་པ་རྒྱལ་སྲས་ལག་ལེན་དུ་བསྟན་པ་ནི།
    ཞེས་གསུངས། དོན་ནི། ཕྱི་ནང་རིག་པའི་གནས་ཀུན་ལ་མཁས་ཤིང་འཆད་རྩོད་རྩོམ་པའི་མཛད་པ་དང་ལྟ་སྒོམ་སྤྱོང་པའི་འཕྲིན་ལས་སོགས་ཀྱིས་སྙན་པར་གྲགས་ཤིང༌།
    དེ་ལ་བརྟེན་ནས་འགྲོ་བ་མང་པོས་སྐྱབས་སུ་བཟུང་ནས་སྤྱི་བོས་བཏུད་པ་དང༌། ནོར་ཟང་ཟིང་གི་དངོས་པོ་གསེར་དངུལ་དང་ནོར་བུའི་རིགས་སོགས་རྙེད་པར་དཀའ་ཞིང་རིན་ཐང་ཆེ་བའི་འདོད་རྒུའི་ལོངས་སྤྱོད་རྣམ་ཐོས་བུ་ཡི་ནོར་གྱི་བང་མཛོད་འདྲ་བ་ཐོབ་པར་གྱུར་ཅིང༌།
    འཁོར་བས་བསྡུས་པའི་རྙེད་བཀུར་སྙན་གྲགས་དང༌། དཔལ་འབྱོར་ལོངས་སྤྱོད། ཁ་དྲག་དབང་བཙན།
    རིགས་གཟུགས་ལང་ཚོ་སོགས་བྱེ་མའི་མཆིང་བུ་བཞིན་སྙིང་པོ་མེད་པར་གཟིགས་ནས། དེ་དག་ཐོབ་ཀྱང་རློམ་པ་དང་ཁེངས་པའི་ང་རྒྱལ་མཆིལ་མའི་ཐལ་བ་བཞིན་སྤངས་ནས་མེད་པར་བྱེད་པ་རྒྱལ་སྲས་བྱང་ཆུབ་སེམས་དཔའ་རྣམས་ཀྱི་ལག་ལེན་ཡིན་ནོ་ཞེས་པ་སྟེ།
  17: སྤྱོད་འཇུག་ལས། བྱེ་མའི་ཁང་བུ་བརྡིབས་གྱུར་ན།། བྱིས་པ་རྣམས་ནི་ག་ཆད་ངུ།།། དེ་བཞིན་བསྟོད་དང་གྲགས་ཉམས་ན།།
    རང་གི་སེམས་ནི་བྱིས་པ་བཞིན།། ཞེས་གསུངས་པ་དང་མཐུན་ནོ།། དགུ་པ་ཞེ་སྡང་སྤོང་བ་རྒྱལ་སྲས་ལག་ལེན་དུ་བསྟན་པ་ནི།
    ཞེས་གསུངས། དོན་ནི། རང་ཉིད་འདི་ཕྱི་ཀུན་ཏུ་འཕུང་ཞིང་མ་ཞི་བར་བྱེད་པའི་ནང་གི་ཞེ་སྡང་གི་དགྲ་བོ་མ་རུང་བ་འདི་ཉིད་ཇི་སྲིད་དུ་མ་ཐུལ་ན་དེ་སྲིད་དུ་རང་དང་འཁོན་འཛིན་ཤོར་བའི་ཕྱི་རོལ་གྱི་དགྲ་བོ་རྣམས་ལ་རང་སྲོག་བློས་གཏོང་གིས་བཏུལ་ཞིང་རྒོལ་ན་ཡང༌།
    ཁྲོན་པའི་ཆུ་ལྟར་བཅུས་ཤིང་འཕེལ་བ་དང་རྒན་པའི་ཁ་སྤུ་ལྟར་གཏོགས་ཤིང་ཇེ་མང་ཇེ་མང་དུ་འཕེལ་བར་འགྱུར་ལ།
    དེའི་ཕྱིར་ཕྱི་རོལ་དགྲ་ལ་འཚེ་བ་མེད་པའི་གཞན་ཕན་བྱམས་དང་སྙིང་རྗེའི་དམག་དཔུང་གིས་རང་རྒྱུད་ཀྱི་ཞེ་སྡང་ཐར་པའི་ལམ་བཟང་སྒྲུབ་པའི་དགྲ་བཱུ་ཉིད་དུ་ངེས་ནས་འདུལ་བ་རྒྱལ་སྲས་བྱང་ཆུབ་སེམས་དཔའ་རྣམས་ཀྱི་ལག་ལེན་ཡིན་ནོ།།
    ཞེས་པ་སྟེ། སྤྱོད་འཇུག་ལས། ས་སྟེང་འདི་དག་ཀོ་གཡོག་ཏུ། །དེ་སྙེད་ཀོ་བས་ག་ལ་ལངས། །ལྷམ་མཐིལ་ཙམ་གྱི་ཀོ་བས་ནི།
    །ས་སྟེང་ཐམས་ཅད་གཡོག་དང་འདྲ། །ཞེས་གསུངས་པ་དང་དགོངས་དོན་གཅིག་གོ། བཅུ་པ་ཞེན་ཆགས་སྤོང་བ་རྒྱལ་སྲས་ལག་ལེན་དུ་བསྟན་པ་ནི།
    ཞེས་གསུངས། དོན་ནི་མཛེས་པའི་གཟུགས་དང་སྙན་པའི་སྒྲ་སོགས་འཇིག་རྟེན་སྲིད་པའི་བསྡུས་པའི་འདོད་པའི་ཡོན་ཏན་རྣམས་ནི་ལན་ཚའི་ཆུ་དང་འདྲ་བ།
    ཇི་ཙམ་སྤྱད་ཅིང་སྤྱོད་པ་དེ་ཙམ་གྱིས་སྲེད་པ་འཕེལ་བར་འགྱུར་བས།
  18: དེས་ན་རྒྱུ་ནོར་གྱི་རིན་ཐང་དང༌། ཆུང་མའི་ལང་ཚོ་སོགས། གང་ལ་ཞེན་ཆགས་སྐྱེ་བའི་དངོས་པོ་རྣམས།
    འཁོར་བའི་བཙཽན་དུ་འཆིང་བྱེད་ཀྱི་ཞགས་པ་དང༌། ཐར་པའི་ལམ་ཆེན་སྒྲིབ་པའི་ཡོལ་བ་ཉིད་དུ་མཐོང་ནས་འཕྲལ་དང་འཕྲལ་ལ་མཆི་མའི་ཐལ་བ་བཞིན་སྤོང་བ་རྒྱལ་སྲས་བྱང་ཆུབ་སེམས་པ་རྣམས་ཀྱི་ལག་ལེན་ཡིན་ནོ།
    །གཞན་དོན་གྲུབ་པའི་ཡན་ལག་ཏུ། འདོད་ཆགས་ཆེད་དུ་གཉེར་ནས་མི་སྤོང་བ་གསུངས་པ་ནི་འཕགས་ཆེན་དམ་པའི་རྣམ་ཐར་དམིགས་ཀྱིས་བསལ་བ་སྟེ།
    འཕགས་པ་ལྷས༌། འདོད་ཆགས་མཛར་མི་མཛར་འདྲ། ཞེས་སོགས་གསུངས་པ་ལས་ཤེས་ནུས་སོ།། བཅུ་གཅིག་པ།
    གཏི་མུག་སྤོང་པ་རྒྱལ་སྲས་ལག་ལེན་དུ་བསྟན་པ་ལ། གནས་ལུགས་གཏན་ལ་འབེབས་པ་དང༌། ཡིད་དུ་འོང་བ་རང་བཞིན་གྱིས་མེད་པ།
    ཡིད་དུ་མི་འོང་རང་བཞིན་གྱིས་མེད་པར་ལྟ་བ་དང་གསུམ། དངཔོ་གནས་ལུགས་གཏན་ལ་འབེབས་པ་རྒྱལ་སྲས་ལག་ལེན་དུ་བསྟན་པ་ནི།
    ཞེས་གསུངས། དོན་ནི། ཇི་ལྟར་གཟུགས་སོགས་ཕྱི་ནང་གི་ཆོས་རྣམས་རང་བཞིན་གྱིས་གྲུབ་པ་མེད་ཀྱང་ཡོད་པ་ལྟར་སྣང་བ་དེ་དག་གཏི་མུག་མ་རིག་པའི་གཞན་དབང་དུ་སོང་བའི་རང་གི་སེམས་འདིས་སྒྲོ་གཏགས་པ་ཁོ་ན་ཡིན་ལ།
    དེ་ལྟར་སྒྲོ་འདོགས་བྱེད་ཀྱི་སེམས་རང་ཉིད་ཀྱང་གདོད་མ་ནས་ཡོད་མེད་ཀྱི་སྤྲོས་པའི་མཐའ་བརྒྱད་དང་བྲལ་བ་དེ་ཉིད་ལུང་དང་རིགས་པའི་ལམ་ནས་ལེགས་པར་ཤེས་ནས།
    གཟུང་བ་དང་འཛིན་པའི་མཚན་མ་རྣམས་ཏེ་གཟུང་འཛིན་གྱིས་བསྡུས་པའི་ཕྱི་ནང་གི་ཆོས་ཀུན་རང་བཞིན་གྱིས་གྲུབ་པ་ཡིད་ལ་མི་བྱེད་པ་རྒྱལ་སྲས་བྱང་ཆུབ་སེམས་དཔའ་རྣམས་ཀྱི་ལག་ལེན་ཡིན་ནོ།
    །
  19: ཞེས་པ་སྟེ་ཟླ་བ་གྲགས་པས། མདོར་ན་ཇི་ལྟརཤེས་བྱ་་མེད་དེ་བཞིན། །བློ་ཡང་གཅེས་དོན་འདི་ཤེས་པར་གྱིས།
    །ཞེས་གསུངས་པ་ལྟར་གྱི་ཐལ་འགྱུར་བའི་ཐུན་མོང་མ་ཡིན་པའི་དགོངས་དོན་དང་མཐུན་པར་དོན་གྱིས་འབྲེལ་དབང་བཙན་པར་བྱས་ཏེ་འཆད་རུང་བ་སྙམ་སྟེ།
    སྤྱིར་རྒྱལ་སྲས་ཐོག་མེད་བཟང་པོ་ཉིད་ཐུན་མོང་སྣང་ངོར་ལྟ་བའི་རྣམ་བཞག་རྣམ་རིག་པ་དང་མཐུན་པར་སྣང་སྟེ་སྤྲོས་པས་ཆོག་གོ།
    གཉིས་པ་ཡིད་དུ་འོང་པ་རང་བཞིན་གྱིས་མེད་པར་ལྟ་བ་རྒྱལ་སྲས་ལག་ལེན་དུ་བསྟན་པ་ནི། ཞེས་གསུངས།
    དོན་ནི་རང་གི་སྙིང་དུ་སྡུག་པའི་གཉེན་ཉེ་ལོངས་སྤྱོད་སོགས༌། ཡིད་དུ་འོང་བའི་ཡུལ་གང་ཞིག་དང་འཕྲད་པ་ན།
    དེ་དག་དཔེར་ན་དབྱར་གྱི་དུས་སུ་ཆར་རྒྱུན་དང་ཉི་འོད་ཐབས་པའི་རྟེན་འབྲེལ་ལས་བྱུང་བའི་ཁ་དོག་ལྔ་ལྡན་གྱི་འཇའ་ཚོན་རྣམས་མིག་ལམ་དུ་མཛེས་ཀྱང༌།
    དོན་ལ་སྙིང་པོ་མེད་པ་ཇི་བཞིན་དུ༌། མ་བརྟག་མ་དཔྱད་པའི་བློས་ཡིད་དུ་འོང་ཞིང་མཛེས་པར་སྣང་ཡང་དོན་ལ་རང་བཞིན་གྱིས་བདེན་པ་མི་ལྟ་ཞིང༌།
    དེ་ལས་ལྡོག་སྟེ་འཁོར་འདས་ཀྱི་ཆོས་ཀུན་རང་བཞིན་གྱིས་གྲུབ་པར་འཛིན་པའི་ཞེན་ཆགས་སྤོང་བ་རྒྱལ་སྲས་བྱང་ཆུབ་སེམས་དཔའ་རྣམས་ཀྱི་ལག་ལེན་ཡིན་ནོ།
    །ཞེས་པ་སྟེ་འཇུག་འགྲེལ་དུ་མདོ་དྲངས་པར། མེ་ལོང་ཤིན་ཏུ་ཡང་དག་པ། །ཇི་ལྟར་རང་བཞིན་མེད་པ་ཡི།
    །གཟུགས་བརྙན་འཆར་བ་དེ་བཞིན་དུ། །ལྗོན་པའི་ཆོས་ཀྱང་ཤེས་པར་གྱིས། །ཞེས་གསུངས་པ་དང་གནད་གཅིག་གོ།
    གསུམ་ཡིད་དུ་མི་འོང་པ་རང་བཞིན་གྱིས་མེད་པར་ལྟ་བ་རྒྱལ་སྲས་ལག་ལེན་དུ་བསྟན་པ་ནི།
  20: ཞེས་གསུངས། དོན་ནི་ཁམས་གསུམ་འཁོར་བའི་གནས་སུ་ཚ་གྲང་བཙོ་བསྲེགས་དང༌། སྐྱེ་རྒ་ན་འཆི།
    དགྲ་མི་སྡུག་པ་དང་འཕྲད་པ། གཉེན་སྡུག་པ་དང་བྲལ་བ། འདོད་པའི་དངོས་པོ་བཙལ་ཀྱང་མི་རྙེད་པ་སོགས་མི་འདོད་བཞིན་དུ་མྱོང་དགོས་པའི་སྡུག་སྣ་ཚོགས་པ་རྣམས་དཔེར་ན་བུ་ཤིན་ཏུ་བརྩེ་བའི་མ་ཡིས༌།
    རྨི་ལམ་ནང་དུ་རང་གི་བུ་ཤི་བ་རྨིས་པ་ན་སྡུག་བསྔལ་ཤིན་ཏུ་བཟོད་དཀའ་བ་འབྱུང་ནའང་དོན་དངོས་ལ་བུ་ཤི་བ་མི་བདེན་པ་ལྟར།
    འཁྲུལ་སྣང་བདེན་པར་གཟུང་བའི་དབང་གིས་རིགས་དྲུག་འཁོར་བའི་གནས་སུ་རང་དབང་མེད་པར་སྐྱེ་འཆི་ལ་སོགས་པ་མི་འདོད་པའི་དངོས་པོ་སྣ་ཚོགས་ཐོག་ཏུ་བབ་པས་ཨ་ཐང་ངམ་ཡིད་ཐང་ཆད་པ་འདི་བྱུང་བས།
    རྒྱུ་མཚན་དེའི་ཕྱིར་སྤྱིར་ཁམས་གསུམ་འཁོར་བས་བསྡུས་པའི་སྐྱེ་རྒ་ན་འཆི་ལ་སོགས་པའི་མི་མཐུན་པའི་རྐྱེན་གང་དང་གང་ཞིག་འཕྲད་པའི་ཚེ༌།
    དེ་དང་དེའི་རང་བཞིན་བདེན་པར་འཛིན་པའི་རྣམ་རྟོག་ཉིད་དུ་འཁྲུང་བར་ལྟ་བ་རྒྱལ་སྲས་བྱང་ཆུབ་སེམས་དཔའ་རྣམས་ཀྱིད་ལག་ལེན་ཡིན་ནོ།
    །ཞེས་པ་སྟེ༌། མདོར་ན༌། ཁམས་གསུམ་གྱི་ཆོས་ཀུན་ཆགས་སྡང་དང་བདེ་སྡུག་སྐྱེད་པའི་ཡུལ་དུ་སྣང་བ་ནི་དངོས་པོ་རང་བཞིན་གྱིས་གྲུབ་པར་འཛིན་པའི་རྣམ་རྟོག་འདི་ཁོ་ན་ལས་བྱུང་ཞིང༌།
    དེ་དག་ལས་གྲོལ་བའང་རྣམ་རྟོག་འདི་ཁོ་ན་སྤོང་པ་ལ་རག་ལས་ཏེ། ཟླ་བ་གྲགས་པས། སོ་སོ་སྐྱེ་བོ་རྣམས་ནི་རྟོག་པས་བཅིངས།
    མི་རྟོག་རྣལ་འབྱོར་པ་རྣམས་གྲོལ་འགྱུར་ཞིང།། རྟོག་རྣམས་ལོག་པར་འགྱུར་པ་གང་ཡིན་པ།།
    རྣམ་པར་དཔྱོད་པའི་འབྲས་བུར་མཁས་རྣམས་གསུངས།།
  21: ཞེས་གསུངས་སོ།། གཉིས་པ། ཁྱད་པར་ཕར་དྲུག་ལ་བསླབ་པ་རྒྱལ་སྲས་ལག་ལེན་དུ་བསྟན་པ་ལ་དྲུག་ལས།
    དང་པོ་སྦྱིན་པ་གཏོང་བ་རྒྱལ་སྲས་ལག་ལེན་དུ་བསྟན་ནི། ཞེས་གསུངས། དོན་ནི། བླ་མེད་རྫོགས་པའི་བྱང་ཆུབ་ཀྱི་གོ་འཕང་ཐོབ་པར་འདོད་པས་རང་གི་ལུས་དང་སྲོག་ཀྱང་གཞན་དོན་དུ་འཕང་པ་མེད་པར་གཏོང་དགོས་ན།
    ཕྱི་རོལ་ལྟོ་གོས་གཏམ་གསུམ་དང་ནོར་རྫས་ལོངས་སྤྱོད་ཀྱི་དངོས་པཽ་རྣམས་གཞན་ལ་གཏོང་དགོས་པ་ནི་སྨྲོས་ཀྱང་ཅི་དགོས༌།
    རྒྱུ་མཚན་དེའི་ཕྱིར་རང་གི་ལུས་དང་ལོངས་སྤྱོད་དུས་གསུམ་གྱི་དགེ་ཚོགས་དང་བཅས་པ་གང་དུ་གཏང་ནའང༌།
    དེའྀ་འབྲས་བུ་ཚེ་འདིར་གཞན་གྱི་དྲིན་ལན་འཇལ་བ་དང་ཕྱི་མ་རེ་འགའ་བའི་རྣམ་སྨིན་བདེ་བ་ཅུང་ཟད་ཙམ་ཐོབ་པའི་ཕྱིར་དུ་མི་རེ་བ།
    དེ་ལས་ལྡོག་སྟེ་གཞན་དོན་དུ་རྫོགས་པའི་བྱང་ཆུབ་ཁོ་ན་ཐོབ་པའི་ཕྱིར་དུ་ལུས་སྲོག་ལོངས་སྤྱོད་དང་བཅས་པ་སྤྱིན་པ་གཏོང་བ་རྒྱལ་སྲས་བྱད་ཆུབ་སེམས་དཔའ་རྣམས་ཀྱི་ལག་ལེན་ཡིན་ནོ།
    །ཞེས་པ་སྟེ། སྤྱོད་འཇུག་ལས༌། དེ་ལྟར་གཞན་གྱི་དོན་བྱས་ཀྱང༌། །རློམ་སེམས་དང་ནི་ངོ་མཚར་མེད།
    །གཅིག་ཏུ་གཞན་དོན་ལ་དགའ་བ། །རྣམ་སྨིན་འབྲས་བུའི་རེ་བའང་མེད། །ཅེས་གསུངས་པ་དང་དོན་འདྲ་ལ།
    འདིར་ལན་དང་རྣམ་སྨིན་ལ་མི་རེ་བ་ཞེས་པ་ཕར་ཕྱིན་ལྷག་མ་རྣམས་ལའང་སྦྱར་དགོས་སོ།། གཉིས་པ་ཚུལ་ཁྲིམས་སྲུང་བ་རྒྱལ་སྲས་ལག་ལེན་དུ་བསྟན་པ་ནི།
    ཞེས་གསུངས། དོན་ནི། གཞན་གནོད་གཞི་ལས་ལྡོག་པའི་སོར་ཐར་གྱི་སྡོམ་པ་སྲུང་བའི་ཚུལ་ཁྲིམས་ཙམ་ཡང་མེད་པར།
  22: རང་དོན་ཉི་ཚེ་བ་མངོན་མཐོ་ལྷ་མི་དང་ཉན་རང་དགྲ་བཅོམ་པའི་གོ་འཕང་ཙམ་ཡང་མི་ཐོབ་མི་འགྲུབ་ན།
    གཞན་དོན་འབད་མེད་ལྷུན་གྱིས་གྲུབ་པའི་སངས་རྒྱས་ཀྱི་གོ་འཕང་སྒྲུབ་པར་འདོད་པ་ནི། བློ་ལྡན་མཁས་པ་རྣམས་ཀྱི་གཞད་གད་ཀྱི་གནས་ཁོ་ན་ལགས་པས།
    རྒྱུ་མཚན་དེའི་ཕྱིར་འཇིག་རྟེན་སྲིད་པའི་ཕུན་ཚོགས་ཆེ་ཕྲ་ཀུན་ལ་དུག་སྦྲུལ་གྱི་ཚང་ལྟར་ཉེས་དམིགས་སུ་བལྟས་ཏེ།
    སྲེད་པའི་འདུན་པ་མེད་པར་མ་ཟད། དེ་དག་ལས་ལྡོག་སྟེ། གཞན་དོན་ཁོ་ནའི་ཕྱིར་དུ་སོ་ཐར་དང་བྱང་སེས་ཀྱི་སྡོམ་པ་ཡི་ཚུལ་ཁྲིམས་རྣམས་མིག་གི་འབྲས་བུ་ལྟར་རྒྱུན་དུ་སྲུང་བ་རྒྱལ་སྲས་བྱང་ཆུབ་སེམས་དཔའ་རྣམས་ཀྱི་ལག་ལེན་ཡིན་ནོ།
    །ཞེས་པ་སྟེ༌། ཟླ་བའི་ཞབས་ཀྱིས། སོ་སོ་སྐྱེ་བོ་རྣམས་དང་གསུང་སྐྱེས་དང༌། །རང་བྱང་ཆུབ་ལ་བདག་ཉིད་ངེས་རྣམས་དང༌།
    །རྒྱལ་སྲས་རྣམས་ཀྱི་ངེས་པར་ལེགས་པ་དང༌། །མངོན་མཐོའི་རྒྱུ་ནི་ཚུལ་ཁྲིམས་ལས་གཞན་མེད།
    །ཅེས་གསུངས་པ་དང་ཁོག་གཅིག་གོ། གསུམ་པ༌། བཟོད་པ་སྒོམ་པ་རྒྱལ་སྲས་ལག་ལེན་དུ་བསྟན་པ་ནི།
    ཞེས་གསུངས། དོན་ནི་དགེ་བའི་ལོངས་སྤྱོད་མཆོག་ཏུ་གྱུར་པ་ཐམས་ཅད་མཁྱེན་པའི་སར་བགྲོད་བྱེད་ཚོགས་གཉིས་རླབས་ཆེན་པོ་གསོག་པར་འདོད་པའི་རྒྱལ་སྲས་རྣམས་ལ་མི་དང་མི་མ་ཡིན་ལ་སོགས་པའི་ཕ་རོལ་པོ་དག་གིས།
    གཤེ་ཞིང་ཚང་འབྲུ་བ་དངསྡིགས་ཤིང་སྲོག་གཅོད་པ་ལ་སོགས་པའི་གནོད་བྱེད་ཐམས་ཅད་དགོས་འདོད་སྣ་དགུ་འབྱུང་བའི་རིན་ཆེན་གཏེར་དང་མཚུངས་པ་ཡིན་ཏེ།
    བཟོད་པ་སྒོམ་པའི་ཡུལ་མེད་ན། དེ་ལ་གོམས་པའི་བཟོད་པའི་ཕར་ཕྱིན་རྫོགས་ཏུ་མེད་པས་སོ།
    །
  23: དེའི་ཕྱིར་འགྲོ་བ་ཀུན་ལ་འཁོན་འཛིན་གྱི་ཞེ་འགྲས་མེད་པ་ཡིས་གནོད་ལེན་ཕན་པ་སྒྲུབ་པའི་བཟོད་པ་སྒོམ་པ་རྒྱལ་སྲས་བྱང་ཆུབ་སེམས་དཔའ་རྣམས་ཀྱི་ལག་ལེན་ཡིན་ནོ།
    །ཞེས་པ་སྟེ། པཎ་ཆེན་བློ་བཟང་ཆོས་རྒྱན་གྱིས། ཁམས་གསུམ་སྐྱེ་རྒུ་མ་ལུས་ཁྲོས་གྱུར་ཏེ།
    །གཤེ་ཞིང་ཚང་འབྲུ་སྡིགས་ཤིང་སྲོག་གཅོད་ཀྱང༌། །མིའཁྲུག་གནོད་ལེན་ཕན་པ་སྒྲུབ་བྱེད་པའི།
    །བཟོད་པའི་ཕར་ཕྱིན་རྫོགས་པར་བྱིན་གྱིས་རློབས༌། །ཞེས་གསུངས་པ་དང་དོན་འདྲའོ༌། །དེས་ན་མི་བསྲུན་པའི་སྐྱེ་བོ་ནི་ནམ་མཁའ་མཐའ་བཞིན་རྫོགས་ཏུ་མེད་པས།
    དེ་དག་རེ་རེ་བཞིན་གཞོམ་པའི་སླད་དུ་ཇི་ཙམ་འབད་ཀྱང་དེ་ཙམ་གྱིས་འཁོན་དང་ཞེ་འགྲས་ཇེ་ཆེརའགྲོ་བ་ལས་ཉུང་དུ་མི་འགྲོ་ལ།
    དེ་བས་རང་རྒྱུད་ཀྱི་ཁོང་ཁྲོ་འདི་གཅིག་པུ་བཅོམ་པར་བྱས་ན། ཕྱི་རོལ་གྱི་དགྲ་བོ་ཀུན་རང་བཞིན་གྱིས་འཇོམ་པར་གྱུར་ཏེ།
    ཞི་བ་ལྷས། སེམས་ཅན་མི་སྲུན་ནམ་མཁའ་བཞིན༌། །དེ་དག་གཞོམ་གྱིས་ཡོང་མི་ལང༌། །ཁོ་བའི་སེམས་འདི་གཅིག་བཅོམ་ན།
    །དགྲ་དེ་ཐམས་ཅད་ཆོམ་དང་འདྲ། ཞེསགསུངས་སོ། ། བཞི་པ༌། བརྩོན་འགྲུས་རྩོམ་པ་རྒྱལ་སྲས་ལག་ལེན་དུ་བསྟན་པ་ནི།
    ཞེསགསུངས། དོན་ནི། རང་ཉིད་གཅིག་པུའི་དོན་དུ་ཞི་བ་མྱང་འདས་ཀྱི་གོ་འཕངའབའ་ཞིག་བརྩོན་པས་སྒྲུབ་པའི་ཐེག་པ་དམན་པ་ཉན་ཐོས་དང་རངརྒྱལ་ཡང༌།
    དཔེར་ན་མགོའམ་གོས་ལ་མེ་ཤོར་ན་དེ་ཉིད་མྱུར་བར་བཟློག་པའི་ཆེད་ཁོ་ན་འབད་པ་ལས་བྱ་བ་གཞན་དུ་ཅུང་ཟད་ཀྱང་མི་གཡེངས་པ་ལྟར།
    སྦྱངས་པའི་ཡོན་ཏན་བཅུ་གཉིས་ལ་སོགས་པར་འབད་པ་ཆེན་པོས་བརྩོན་པ་ལྷུར་བླང་པ་མཐོང་ན།
  24: འགྲོ་བ་ཀུན་གྱི་དོན་དུ་ཐམས་ཅད་མཁྱེན་པའི་གོ་འཕང་སྒྲུབ་པར་འདོད་པའི་ཐེག་པ་ཆེན་པོའི་ལམ་ལ་བློ་སྦྱོང་བའི་རྒྱལ་སྲས་རྣམས་ཀྱིས་ཡོན་ཏན་མཐའ་དག་གང་ལས་བྱུང་བའི་གནས་ཀྱི་བརྩོན་འགྲུས་བརྩམ་དགོས་པ་ནིསྨྲོས་ཀྱང་ཅི་དགོས།
    དེས་ན་བདག་ཉིད་བརྙས་པ་དང༌། སྒྱིད་ལུག་པ། བྱ་བ་ངན་ཞེན་གྱི་ལེ་ལོ་རྣམས་སྤངས་ཏེ་ཐེག་པ་ཆེན་པོའི་གཞི་ལམ་འབྲས་བུ་དང་བཅས་པར་བརྩོན་འགྲུསརྩོམ་པ་རྒྱལ་སྲས་བྱང་ཆུབ་སེམས་དཔའ་རྣམས་ཀྱི་ལག་ལེན་ཡིན་ནོ།
    །ཞེས་པ་སྟེ༌། དཔལ་མགོན་ཀླུས། མགོ་འམ་གོས་ལ་གློ་བུར་མེ་ཤོར་ན།། དེ་དག་ཕྱིར་བཟློག་བགྱི་བ་བཏང་ནས་ཀྱང༌།།
    ཡང་སྲིད་མེད་པར་བགྱིད་སླད་འབད་འཚལ་ཏེ། །དེ་བས་ཆེས་མཆོག་དགོས་པ་གཞན་མ་མཆིས། །ཞེས་གསུངས་པ་དང་དོན་འདྲའོ།
    ། ལྔ་པ། བསམ་གཏན་སྒོམ་པ་རྒྱལ་སྲས་ལག་ལེན་དུ་བསྟན་པ་ནི། ཞེས་གསུངས། དོན་ནི། སེམས་ཕྱི་རོལ་ཡུལ་ལ་རྣམ་པར་གཡེང་པ་དག་ཞི་གནས་ཀྱི་དམིགས་པ་ལ་རྩེ་གཅིག་ཏུ་གནས་ཤིང༌།
    གཞན་ན་གཡོ་མེད་རི་བོ་ལྟར་བརྟན་པ་དང་བཏང་ན་དགེ་བའི་དམིགས་པ་ཀུན་ལ་འཇུག་པ་ནི་ཞི་གནས་ཡིན་ལ༌།
    དེ་ཉིད་དང་རབ་ཏུ་ལྡན་པའི་བདག་མེད་རྟོགས་པའི་ལྷག་མཐོང་གི་སེམས་རྒྱུད་མ་ཞི་བ་བྱེད་པས་ཆགས་སོགས་ཉོན་མོངས་པ་མ་ལུས་པ་འཇོམས་པར་ཤེས་པར་བྱེད་ནས༌།
    དེ་ལས་གཞན་ནམ་མཁའ་མཐའ་ཡས་དང་རྣམ་ཤེས་མཐའ་ཡས༌། ཅི་ཡང་མེད༌། སྲིད་རྩེ་ཏེ་གཟུགས་མེད་སྐྱེད་མཆེད་བཞི་ཡི་སས་བསྡུས་ཀྱི་ཏིང་ངེ་འཛིན་ནི་ཤིན་ཏུ་ཕྲ་བ་དང་འོག་ས་རྣམས་ནི་རངསའི་སྐྱོན་གྱིས་ཉེས་པ་དང་བཅས་པས༌།
  25: དེ་དག་ལ་བརྟེན་ནས་ཉོན་མོངས་ཐམས་ཅད་འཛོམས་པར་མི་ནུས་ཏེ། དེས་ན་དེ་དག་ལས་ཡང་དག་པར་འདས་པ་ཡི༌།
    འཇིག་རྟེན་ལས་འདས་པའི་ལམ་གྱི་སེམས་རྟེན་རུང་བའི་བསམ་གཏན་སྒོམ་པ་རྒྱལ་སྲས་བྱང་ཆུབ་སེམས་དཔའ་རྣམས་ཀྱི་ལག་ལེན་ཡིན་ནོ།
    །ཞེས་པ་སྟེ༌། སྤྱོད་འཇུག་ལས། ཞི་གནས་རབ་ཏུ་ལྡན་པའིཐག་མཐོང་གིས། །ཉོན་མོངས་རྣམ་པར་འཇོམས་པར་ཤེས་བྱས་ནས།
    །ཐོག་མར་ཞི་གནས་བཙལ་བྱ་དེ་ཡང་ནི། །འཇིག་རྟེན་ཆགས་པ་མེད་ལས་མངོན་དགས་འགྲུབ། །ཞེས་གསུངས་པ་དང་དོན་འདྲ་ལ་འདིར་ཞི་ལྷག་གི་རྣམ་བཞག་རྒྱས་པ་ནི་གཞུང་ཆེན་པོ་དག་ལ་འདྲིས་ཤིང་རིང་དུ་བརྩོན་ན་མ་གཏོགས་བེ་བུམ་ལག་མཐིལ་ཙམ་ཞིག་ལ་བརྟེན་ནས་ཞི་ལྷག་ཏུ་འཇུག་པའི་བཀའ་གནད་དགྲོལ་བར་མི་ནུས་པས།
    འདི་དག་གིས་དོན་ཤེས་པར་འདོད་ན་ཅིས་ཀྱང་གཞུང་ཆེན་པོ་དག་ལ་འཇུག་དགོས་སོ། །ཞེས་ཀྱང་བསྐུལ་ལོ།
    ། དྲུག་པ། ཤེས་རབ་སྒོམ་པ་རྒྱལ་སྲས་ལག་ལེན་དུ་བསྟན་པ་ནི། ཞེས་གསུངས། དོན་ནི། གཟུགས་སོགས་ཕྱི་ནང་གི་ཆོས་ཐམས་ཅད་ཡོད་མེད་ཡིན་མིན་ལ་སོགས་པའི་བདེན་གྲུབ་ཀྱི་སྤྲོས་པ་དང་བྲལ་བ་ནི་ཤེས་བྱའི་གནས་དེ་ཁོ་ན་ཉིད་དམ་སྟོང་པ་ཉིད་ཡིན་ལ་དེ་ཉིད་ཇི་ལྟ་བ་བཞིན་དུ་རྟོགས་པའི་ཤེས་རབ་མེད་ན།
    དེ་ལས་གཞན་སྦྱིན་སོགས་ཕ་རོལ་དུ་ཕྱིན་པ་ལྔ་ཡིས་རྫོགས་པའི་བྱང་ཆུབ་ཐོབ་པར་མི་ནུས་པས།
    དེས་ན་རྫོགས་བྱང་ཐོབ་པའི་ཐབས་ཀྱི་ཆ་སྦྱིན་སོགས་དང་ལྡན་ཞིང་འཁོར་གསུམ་བདེན་པར་རྣམ་པར་མི་རྟོག་པའི་ཤེས་རབ་སྒོམ་པ་རྒྱས་སྲས་བྱང་ཆུབ་སེམས་དཔའ་རྣམས་ཀྱྀ་ལག་ལེན་ཡིན་ནོ།
    །
  26: ཞཻས་པ་སྟེ༌། མདོ་སྡུད་པར། ཤེས་རབ་མེད་ན་མིག་མེད་ཕ་རོལ་དུ་ཕྱིན་ལྔ་འདི། །དམིགས་བུ་མེད་པས་བྱང་ཆུབ་རེག་པ་ནུས་མ་ཡིན།
    །གང་ཚེ་ཤེས་རབ་ཀྱིས་ནི་ཡོངས་སུ་ཟིན་གྱུར་ན། །དེ་ཚེ་མིག་རྙེད་གྱུར་ཅིང་འདི་ཡི་མིང་ཐོབ་བོ།
    །ཞེས་དང་ཟླ་བ་གྲགས་པས། ཇི་ལྟར་ལོང་བའི་ཚོགས་ཀུན་བདེ་བླག་ཏུ། །མིག་ལྡན་སྐྱེས་བུ་གཅིག་གིས་འདོད་པ་ཡི།
    །ཡུལ་དུ་འཁྲིད་པ་དེ་བཞིན་འདི་ཡང་བློས། །མིག་ཉམས་ཡོན་ཏན་བླངས་ཏེ་རྒྱལ་ཉིད་འགྲོ། །ཞེས་གསུངས་པ་རྣམས་དང་མཐུན་པ་ཡིན་ནོ།
    ། དེ་ཡང་སངས་རྒྱས་འཇིག་རྟེན་དུ་འབྱོན་པ་ནི་གདུལ་བྱ་འཁོར་བ་ལས་སྒྲོལ་བའི་ཕྱིར་དུ་ཡིན་ལ།
    གདུལ་བྱ་སེམས་ཅན་རྣམས་འཁོར་བ་ལ་འཆིང་བྱེད་ནྀ་ཆོས་དང་གང་ཟག་གི་བདག་ཏུ་འཛིན་པ་ཉིད་ཡིན་པས༌།
    རྣམ་པར་རྟོག་པ་འདི་ཉིད་བསལ་བའི་སླད་དུ་སངས་རྒྱས་རྣམས་ཀྱིས་སྦྱིན་སོགས་ཐབས་ཀྱིས་ཆ་བསྟན་པའི་གསུང་རབ་མཐའ་དག་ཀྱང་བདག་མེད་པ་གཉིས་ཀྱི་དོན་ཕྱིན་ཅི་མ་ལོག་པ་རྟོགས་པའི་ཡན་ལག་ཁོ་ནར་གསུང་པ་ཡིན་ཏེ།
    ཞི་བ་ལྷས། ཡན་ལག་འདི་དག་ཐམས་ཅད་ནི། །ཐུབ་པས་ཤེས་རབ་དོན་དུ་གསུངས། ཞེས་གསུངས་པས་སོ།
    །དེས་ན་བཞི་བརྒྱ་པར། ཞི་སྒོ་གཉིས་པ་མེད་པ་དང༌། །ཞེས་གསུངས་པ་ལྟར་ཐེག་པ་གསུམ་ཀའི་ཞི་བ་མྱང་འདས་ཀྱི་དབྱིངས་སུ་བགྲོད་པའི་སྒོ་གཅིག་པུ་གནས་ལུགས་སྟོང་པའི་རང་ཞལ་མཇལ་བ་ལ་བླ་མ་གོང་མའི་མན་ངག་ཡིན་ཟེར་བའི་བེ་བུམ་ལག་མཐིལ་ཙམ་གྱིས་གང་ཡང་མི་ཕྱིན་པས།
    དེ་བས་ཀླུ་སྒྲུབ་ཡབ་ཀྱི་རྩ་འཇུག་བཞི་གསུམ་དང༌།
  27: དེ་དག་གིས་དགོངས་པ་ཕྱིན་ཅི་མ་ལོག་པར་འགྲེལ་བའི་འཇམ་མགོན་ཙོང་ཁ་བ་ཡབ་སྲས་སོགས་ཀྱྀ་དགོངས་འགྲེལ་ལེགས་བཤད་རྣམས་ལ་ཡང་ཡང་འདྲིས་ཤིང་བརྩོན་པ་དགོས་སོ།
    །ཞེས་ཀྱང་བསྐུལ་ལོ། ། གསུམ་པ་རྒྱུན་དུ་བསླབ་པའི་གནས་བསྟན་པ་ལ༌། ༽ རང་གི་སྐྱོན་ལ་བརྟག་པ་དང༌།
    ༽ གཞན་གྱི་ཉེས་པ་མི་སྨྲས་བ། ༽ རྩོད་གཞིའི་རྙེད་བཀུར་ལ་མི་ཆགས་པ། ༽ ཚིག་རྩུབ་སྤོང་བ།
    ༽ ཉོན་མོངས་འབུར་འཇོམས་བྱེད་པ། ༽ རྒྱུན་དུ་གཞན་དོན་སྒྲུབ་པ། ༽ དགེ་རྩ་རྫོགས་བྱང་དུ་བསྔོ་བ་རྒྱལ་སྲས་ལག་ལེན་དུ་བསྟན་པ་དང་བདུན་ལས།
    དང་པོ་རང་གི་སྐྱོན་ལ་བརྟག་པ་རྒྱལ་སྲས་ལག་ལེན་དུ་བསྟན་པ་ནི། ཞེས་གསུངས། དོན་ནི། རྒྱུན་དུ་རང་གི་སྒོ་གསུམ་གྱི་སྤྱོད་ལམ་ལ་དྲན་པ་དང་ཤེས་བཞིན་གྱིས་བྱང་ཆུབ་སེམས་དཔའི་སྡེ་སྣོད་ལས་འབྱུང་བའི་གནང་བཀག་མཐའ་དག་ལ་འགལ་བ་དང་འཁྲུལ་བ་འབྱུང་མིན་རང་གིས་མ་བརྟགས་པར་རང་དགར་བཞག་ན་ཕྱི་རོལ་དུ་ཆོས་པའི་གཟུགས་འཆོས་པ་ཉིད་ཀྱིས་ཆོས་མིན་གྱི་སྤྱོད་པ་ཁ་ན་མ་མཐོ་བའི་ལས་འདྲ་མིན་བྱེད་སྲིད་པས།
    རྒྱུ་མཚན་དེས་ན་རྒྱུན་དུ་རང་གི་སེམས་རྒྱུད་འཁྲུལ་བ་ལ་བརྟགས་ཤིང་དཔྱད་ནས་བཅས་པ་དང་བཞིན་གྱི་ཁ་ན་མ་མཐོ་བའི་ཉེས་ལྟུང་ཕྲ་མོ་ཚུན་ཆད་ཀྱང་སྟོབས་བཞིའི་བཤགས་པས་སྤོང་བར་བྱེད་པ་རྒྱལ་སྲས་བྱང་ཆུབ་སེམས་དཔའ་རྣམས་ཀྱི་ལག་ལེན་ཡིན་ནོ་ཞེས་པ་སྟེ།
    སྤྱོད་འཇུག་ལས༌། བསླབ་པ་སྲུང་བར་འདོད་པ་ཡིས། །རབ་ཏུ་བསྒྲིམས་ནས་སེམས་བསྲུང་བར་མ་བྱས་ན༌།
    ། བསླབ་པ་སྲུང་གཉིས་པ་གཞན་གྱི་ཉེས་པ་མི་སྨྲས་པ་རྒྱལ་སྲས་ལག་ལེན་དུ་བསྟན་པ་ནི།
  28: ཞེས་གསུངས། དོན་ནི་ཆགས་སོགས་ཉོན་མོངས་ལ་ཡུན་རིང་གོམས་པའི་དབང་གིས་ཕ་རོལ་པའི་ནང་གི་རྟོགས་པའི་གནས་ཚད་མི་རྟོགས་པར་ཕྱིའི་སྤྱོད་ལམ་ཙམ་རྒྱུ་མཚན་དུ་བྱས་ནས་ལུས་ཅན་སྤྱི་དང་ལྷག་པར་རྒྱལ་སྲས་བྱང་ཆུབ་སེམས་དཔའ་གཞན་དང་གཞན་དག་གི་སྤྱོད་ལམ་སོགས་ཀྱི་ཉེས་པ་སྣ་ཚོགས་པ་གླེང་ན།
    དེས་གཞན་ལ་མི་གནོད་པ་སྨྲ་པ་པོ་རང་ཉིད་ཀྱི་བསོད་ནམས་དང་མངོན་པར་རྟོགས་པའི་ཡོན་ཏན་རྣམས་མར་ངོའི་ཟླ་བ་བཞིན་ཉམས་པར་འགྱུར་བས་རྒྱུ་མཚན་དེས་ན།
    ལུས་ཅན་སྤྱི་དང་ལྷག་པར་ཐེག་པ་ཆེན་པོ་ལ་ཞུགས་པའི་གང་ཟག་གི་ཉེས་པ་མི་སྨྲ་བ་རྒྱལ་སྲས་བྱང་ཆུབ་སེམས་དཔའ་རྣམས་ཀྱི་ལག་ལེན་ཡིན་ཞེས་པ་སྟེ།
    སྤྱོད་འཇུག་ལས་ཀྱང༌། གང་ཚེ་སྐྱེས་པར་འདོད་གྱུར་ཏམ། །སྨྲ་བ་འདོད་པར་གྱུར་ན་ཡང༌། །དང་པོར་རང་གི་སེམས་བརྟགས་ནས།
    །བརྟན་པས་རིགས་པ་ལྡན་པར་བྱ། །ཞེས་གསུངས་པ་ལྟར་རོ། ། གསུམ་པ་རྩོད་གཞིའི་རྙེད་བཀུར་ལ་མི་ཆགས་པ་རྒྱལ་སྲས་ལག་ལེན་དུ་བསྟན་པ་ནི།
    ཞེས་གསུངས། དོན་ནི། འཇིག་རྟེན་ཆོས་བརྒྱད་ཀྱི་དབང་གིས༌། གདན་ས་འམ་དགཻ་འདུན་གྱི་སྡེ།
    དབེན་པའི་རི་ཁྲོད་སོགས་ཕན་ཚུན་འཁྲུག་ཅིང་རྩོད་པར་འགྱུར་ཞིང༌། དེ་ལ་བརྟེན་ནས་བདེ་བར་གཤེགས་པའི་གསུང་རབ་གོང་འགྲེལ་དང་བཅས་པའི་གཞུང་ལ་ཐོས་བསམ་སྒོམ་པའི་བྱ་བ་རྣམས་ཐན་པས་རྡུང་པའི་ལྗང་ལོ་བཞིན་ངང་གིས་ཉམས་པར་འགྱུར་བས།
    དེས་ན་ཕ་མ་སྤུན་འབྲེལ་སོགས་མཛའ་བཤེས་ཀྱི་ཁྱིམ་དང་དད་པའི་དབང་གིས་མཐུན་རྐྱེན་སྦྱོར་བའི་སྦྱིན་བདག་གི་ཁྱིམ་རྣམས་ལ་ཆགས་པ་སྤོང་པ་རྒྱལ་སྲས་བྱང་ཆུབ་སེམས་དཔའ་རྣམས་ཀྱི་ལག་ལེན་ཡིན་ནོ།
    །
  29: ཞེས་པ་སྟེ། སྤྱོད་འཇུག་ལས། རྙེད་དང་བཀུར་སྟི་གྲགས་འདོད་པའམ། །གཡོག་འཁོར་དོན་དུ་གཉེར་འདོད་པའམ།
    །བདག་སེམས་རིམ་གྲོལ་འདོད་གྱུར་ན། །དེ་ཚེ་ཤིང་བཞིན་གནས་པར་བྱ། །ཞེས་གསུངས་པ་དང་དོན་འདྲའོ།
    ། བཞི་པ་ཚིག་རྩུབ་སྤོང་པ་རྒྱལ་སྲས་ལག་ལེན་དུ་བསྟན་པ་ནི། ཞེས་གསུངས། དོན་ནི། ཁྱད་གསོད་དང་དམའ་འབེབས།
    གཞི་མེད་སྐུར་འདེབས་སོགས་ཀྱི་རྩུབ་མོའི་ཚིག་གིས་གཞན་གྱི་སེམས་རྒྱུད་འཁྲུག་ཤིང་ཉོན་མོངས་པ་འཕེལ་བར་འགྱུར་ཞིང༌།
    དེ་ལ་བརྟེན་ནསརང་ཉིད་ཀྱང་རྒྱལ་བའི་སྲས་ཀྱི་སྤྱོད་ཚུལ་ཉེས་བྱེད་སྡོམ་བའི་ཚུལ་ཁྲིམས་ལས་ཉམས་པར་གྱུར་བས།
    རྒྱུ་མཚན་དེ་ཡི་ཕྱིར་གཞན་གྱི་ཡིད་དུ་མི་འོང་བའི་ཚིག་རྩུབ་ཀྱི་རིགས་ཐ་ན་ཀྱལ་ཀ་དང་ཀུ་རེ་ཚུན་ཆད་ཀྱང་དུས་དང་རྣམ་པ་ཀུན་ཏུ་སྤོང་རྒྱལ་སྲས་བྱང་ཆུབ་སེམས་དཔའ་རྣམས་ཀྱི་ལག་ལེན་ཡིན་ནོ།
    །ཞེས་པ་སྟེ་སྤྱོད་འཇུག་ལས། གང་ཚེ་བདག་བསྟོད་ལྷུར་ལེན་པའམ། །གཞན་ལ་སྨོད་པ་ཉིད་དང་ནི།
    །གཤེས་བཅས་འགྱེད་དང་བཅས་གྱུར་པ། །དེ་ཚེ་ཤིང་བཞིན་གནས་པར་བྱ། །ཞེས་གསུངས་པ་དང་སྒོ་མཚུངས་སོ།
    ། ལྔ་པ་ཉོན་མོངས་འབུར་འཇོམས་བྱེད་པ་རྒྱལ་སྲས་ལག་ལེན་དུ་བསྟན་པ་ནི། ཞེས་གསུངས། དོན་ནི།
    རང་གི་སེམས་རྒྱུད་སྲབ་སྐྱོག་མེད་པའི་རྟ་རྒོད་བཞིན་དུ་ཚམ་ཚོམ་མེད་པར་ཆགས་སོགས་ཉོན་མོངས་པར་གོམས་ཆེས་ན།
    ཉོན་མོངས་མཐའ་མེད་དུ་འཕེལ་ཏེ་གཉེན་པོས་ཀྱང་བཟློག་པར་དཀའ་བར་འགྱུར་བས། དེས་ནས་བླང་དོར་གྱི་གནས་ལ་མི་ཕྱུགས་པའི་དྲན་པ་དང་ཤེས་བཞིན་གྱི་སྐྱེས་བུས་དུག་གསུམ་གྱི་གཉེན་པོའི་མཚོན་ཆ་རྣོན་པོ་བཟུང་ནས།
  30: ཆགས་སོགས་ཉོན་མོངས་རྣམས་དང་པོ་རང་རྒྱུད་ལ་སྐྱེས་མ་ཐག་ནས་འབུར་འཇོམས་བྱེད་པ་རྒྱལ་སྲས་བྱང་ཆུབ་སེམས་དཔའ་རྣམས་ཀྱི་ལག་ལཻན་ཡིན་ནོ།
    །ཞེས་གསུངས། ། འདིར་ཉོན་མོངས་འབུར་འཇོམས་བྱེད་ཚུལ་ལ། བཟོད་པའི་གོ་ཆ་དང་མི་སྡུག་པའི་ཏིང་ངེ་འཛིང་སོགས་ལ་བརྟེན་ནས་ཆགས་སྡང་མངོན་འགྱུར་གནས་སྟངས་འབུར་འཇོམས་བྱེད་ཚུལ།
    ཆོས་དང་གང་ཟག་གི་གནས་ལུགས་ཕྱིན་ཅི་མ་ལོག་པར་རྟོགས་ནས་ཆགས་སོགས་ཉོན་མྱོངས་པའི་རྩ་བ་དྲུང་ནས་བྱིན་ཏེ་འབུར་འཇོམས་བྱེད་ཚུལ་གཉིས་ལས་མཐར་གཏུགས་ན་ཕྱི་མ་འདི་ཉིད་ལ་རྟེན་དགོས་ཏེ་འཕགས་པ་ལྷས།
    དེའི་ཕྱིར་ཉོན་མོངས་ཐམས་ཅད་ནི། །གཏི་མུག་བཅོམ་པས་འཇོམས་པར་གྱུར༌། །ཞེས་གསུངས་པ་ལྟར་རོ།
    དྲུག་པ་རྒྱུན་དུ་གཞན་དོན་སྒྲུབ་པ་རྒྱལ་སྲས་ལག་ལེན་དུ་བསྟན་ནི༌། ཞེས་གསུངས། །དོན་ནི།
    མདོར་ན་ཡུལ་གང་དུ་དུས་ནམ་ཡང་ལུས་ངག་གི་སྤྱོད་ལམ་ཅི་འདྲ་ཞིག་བྱེད་ཀྱང༌། རང་གི་སེམས་ཀྱི་གནས་སྐབས་དགེ་སྡིག་ཅི་འདྲ་ཞིག་གི་ངོ་བོར་ཕྱོགས་བཞིན་འདུག་གམ་ཞེས་དུས་རྒྱུན་དུ་དྲན་པ་དང་ཤེས་བཞིན་ལྡན་པ་ཡིས་ལེགས་པར་བརྟགས་ཏེ་རང་ཉིད་གཅེས་འཛིན་གྱི་བློ་ཡོངས་སུ་དོར་ནས།
    གཞན་དོན་སྒྲུབ་པ་རྒྱལ་སྲས་བྱང་ཆུབ་སེམས་དཔའ་རྣམས་ཀྱི་ལག་ལེན་ཡིན་ནོ། །ཞེས་པ་སྟེ༌།
    ཐམས་ཅད་མཁྱེན་པ་དགེ་འདུན་གྲུབ་པས། རང་དོན་སྒྲུབ་ལ་ནམ་ཡང་མི་རེ་ཞིང༌། །གཞན་དོན་འབའ་ཞིག་སྒྲུབ་ལ་གཞོལ་བ་དང༌།
    །སྤྱན་དང་དངོས་ཤེས་སྨྲ་མཁས་བཟོད་པ་སོགས། །གཞན་དོན་བྱེད་པའི་རྐྱེན་རྣམས་ཚང་བར་ཤོག
    །ཅེས་གསུངས་པ་དང་ཁོག་འདྲའོ། ། བདུན་པ་དགེ་རྩ་རྫོགས་བྱང་དུ་བསྔོ་བ་རྒྱལ་སྲས་ལག་ལེན་དུ་བསྟན་པ་ནི།
  31: ཞེས་གསུངས། དོན་ནི། དེ་ལྟར་ཡུན་རིང་ལ་ཤུགས་དྲག་པོས་བརྩོན་པས་བསྒྲུབ་པའི་རང་རྒྱུད་སྨིན་པར་བྱེད་པའི་ཕར་ཕྱིན་དྲུག་དང༌།
    གཞན་རྒྱུད་སྨིན་པར་བྱེད་པའི་བསྡུ་བའི་དངོས་པོ་བཞིས་བསྡུས་པའི་དགེ་བ་རྣམས་མཐའ་ཡས་པའི་འགྲོ་བའི་སྡུག་བསྔལ་མ་ལུས་པ་བསལ་བའི་ཕྱིར་དུ་བསྔོ་བ་སྔོ་བྱེད་བསྔོ་བའི་ཡུལ་ཏེ།
    འཁོར་གསུམ་རང་བཞིན་གྱིས་གྲུབ་པའི་རྣམ་པར་མི་རྟོག་པ་རྣམ་པར་དག་པའི་ཤེས་རབ་ཀྱིས་རང་བདེ་ཡིད་བྱེད་དང་ཐར་པ་ཉི་ཚེ་བའི་དོན་དུ་བསྔོ་བ་མི་བྱེད་པར་རྒྱུད་ལྔའི་འགྲོ་བ་མཐའ་དག་རྫོགས་པའི་བྱང་ཆུབ་ཀྱིས་གོ་འཕང་ཐོབ་པའི་ཆེད་ཁོ་ནར་བསྔོ་བ་རྒྱལ་སྲས་བྱང་ཆུབ་སེམས་དཔའ་རྣམས་ཀྱིས་ལག་ལེན་ཡིན་ནོ།
    །ཞེས་པ་སྟེ། སྤྱོད་འཇུག་ལས། དངོས་སམ་ཡང་ན་བརྒྱུད་ཀྱང་རུང༌། །སེམས་ཅན་དོན་ལས་གཞན་མི་སྤྱད།
    །སེམས་ཅན་ཁོ་ནའི་དོན་གྱི་ཕྱིར། །ཐམས་ཅད་བྱང་ཆུབ་ཕྱིར་བསྡོའོ། །ཞེས་གསུངས་པ་དང་དོན་འདྲའོ།
    །དེ་ལྟར་བསྔོས་པའི་དགེ་བ་ནི་མདོ་ལས། ཇི་ལྟར་རྒྱ་མཚོ་ཆེན་ནང་ཆུ་ཐིགས་ལྷུང༌། །རྒྱ་མཚོ་མ་ཟད་བར་དུ་དེ་མི་ཟད།
    །དེ་བཞིན་བྱང་ཆུབ་ཡོང་བསྔོས་དགེ་བ་ཡང༌། །བྱང་ཆུབ་མ་ཐོབ་བར་དུ་མི་ཟད། །ཞེས་གསུངས་སོ།
    ། གསུམ་པ་ཐ་མ་དགེ་བ་འཇུག་གི་དོན་ལ། མན་ངག་ཁྱད་པར་ཅན་གྱི་གཞུང་འདི་ཇི་ལྟར་རྩོམ་པ་དང༌།
    བརྩམས་པའི་གཞུང་འདིའི་ཁུངས་བསྟན་པ་དང༌། ཁེངས་སྐྱུངས་ནས་བཟོད་གསོལ་ཞུ་བ། བསྟན་བཅོས་བརྩམས་པའི་དགེ་བ་བསྔོ་བ།
    མཇུག་བྱང་དང་ལྔ་ལས། དང་པོ་མན་ངག་ཁྱད་པར་ཅན་གྱི་གཞུང་འདི་ཇི་ལྟར་བརྩམས་པའི་ཚུལ་ནི།
  32: ཅེས་གསུངས། དོན་ནི། སྟོན་པ་བདེ་བར་གཤེགས་པའི་གསུང་རབ་མདོ་དང་རྒྱུད་སྡེ་རྒྱ་མཚོ་ལྟ་བུ་དང་དེ་དག་གི་དགོངས་པ་ཕྱིན་ཅི་མ་ལོག་པར་འགྲེལ་བའི་བསྟན་བཅོས་རྣམས་ལས་གསུངས་པའི་དོན་ཟབ་ཅིང་བརླིངས་པ་དག་དམ་པ་གོང་མ་རྣམས་ཀྱི་དགོངས་པའི་ཀློང་དུ་འཁྱིལ་བའྀ་དགོངས་པའི་མན་ངག་ཁྱད་པར་ཅན་དང་འགྲོགས་པའི་གསུངས་གི་རྗེས་སུ་འབྲངས་ནས་རྒྱལ་སྲས་བྱང་ཆུབ་སེམས་དཔའ་རྣམས་ཀྱི་ལག་ལེན་དོན་ཚན་སུམ་ཅུ་སོ་བདུན་དུ་བསྡུས་ནས་འཆད་པ་འདི་ནི༌།
    རང་དོན་རྙེད་བཀུན་སྙན་གྲགས་སོགས་ཀྱི་ཆེད་དུ་མ་ཡིན་པར། རླབ་ཆེན་རྒྱལ་སྲས་སྤྱོད་པའི་ལམ་ལ་སློབ་པར་འདོད་པའི་ལས་དང་པོ་བ་དག་གི་དོན་དུ་འདིར་ཕྱོགས་གཅིག་ཏུ་བསྡུས་ཏེ་བཀོད་དོ།
    །ཞེས་པའོ། ། གཉིས་པ་བརྩམས་པའི་གཞུང་འདིའི་ཁུངས་བསྟན་པ་ནི། ཞེས་གསུངས༌། དོན་ནི། སྐྱེས་སྟོབས་ཀྱི་བློ་གྲོས་དམན་ཞིང་སྦྱང་པ་ལས་བྱུང་བའི་ཡོན་ཏན་ཆུང་བའི་ཕྱིར།
    ཐ་སྙད་བཙུག་ལག་གནས་ལ་མཁས་པ་དག་གི་ཐུགས་ཡིད་དགྱེས་པའི་རྗོད་བྱེད་སྙན་ཚིག་དང་སྡེབ་སྦྱོར་གྱི་མཛེས་ཆ་མ་མཆིས་ཏེ།
    དེ་ལྟ་ནའང་བརྗོད་བྱ་བདེ་བར་གཤེགས་པའི་མདོ་སྡེ་དང༌། དེའི་དགོངས་པ་འགྲེལ་བའི་སྔོན་བྱོན་དམ་པའི་སྐྱེས་བོ་ཁྱད་ཆོས་བདུན་ལྡན་མགོན་པོ་ཞི་བ་ལྷ་སོགས་ཀྱི་གསུང་ལ་བརྟེན་པའི་ཕྱིར་ན།
    རླབས་ཆེན་རྒྱལ་སྲས་སྤྱོད་པའི་ལམ་ལ་སློབ་བར་འདོད་པ་དག་གི་ལག་ལེན་འཁྲུལ་མེད་ཉིད་དུ་ལེགས་པར་སེམས་སོ།
    །ཞེས་འདིའི་ཁུངས་དང་ལུང་རྣམ་པར་དག་པས་འདི་ཉིད་ལ་བསླབ་པ་གདམས་པ་ཡིན་ནོ། ། གསུམ་པ་ཁེངས་པ་སྐྱུངས་ནས་བཟོད་གསོལ་ཞུ་བ་ནི།
  33: ཅེས་གསུངས། དོན་ནི། འོན་ཀྱང་རྒྱལ་སྲས་ཀྱི་སྤྱོད་པ་རླབས་པོ་ཆེ་གསུངས་དོན་ནི། ཇི་སྐད་དུ་མདོ་ལས།
    ཀུན་དགའ་བོ་རྒྱ་མཚོ་ཐམས་ཅད་ཀྱི་གཏིང་གི་ཚད་ནི་བཟུང་བར་ནུས་ཀྱིས། བྱང་ཆུབ་སེམས་དཔའ་རྣམས་ཀྱི་ཤེས་རབ་དང༌།
    ཡེ་ཤེས་དང༌། དྲན་པ་དང༌། གཟུགས་དང༌། སྤོབས་པའི་གཏིང་གི་ཚད་ནི་བཟུང་བར་མི་ནུས་སོ། །ཞེས་གསུངས་པ་ལྟར།
    བློ་དམན་པ་བདག་དང་བདག་འདྲས་གཏིང་དཔག་པར་དཀའ་བའི་ཕྱིར་ན། བྱང་ཆུབ་སེམས་དཔའི་སྡེ་སྣོད་ཀྱྀ་བརྗོད་བྱའི་དོན་ལ་འགལ་བ་དང་རྗོད་བྱེད་ཚིག་གི་གོང་འོག་མ་འབྲེལ་བ་དང་གོ་རིམ་འཆལ་བ་ལ་སོགས་པའི་ཚིག་དོན་གཉིས་ཀའི་ཆར་ཉེས་པས་ཚོགས་ཅི་ཞིག་མཆིས་པ་དེ་ཀུན།
    སྐྱེ་བོ་དམ་པ་སྤྱི་དང་ལྷག་པར་རྒྱལ་སྲས་ཀྱི་སྤྱོད་པ་རླབས་པོ་ཆེ་ལ་ཚུལ་བཞིན་དུ་སློབ་པའི་རྒྱལ་སྲས་བྱང་ཆུབ་སེམས་དཔའ་རྣམས་ཀྱིས་བཟོད་པར་མཛད་དུ་གསོལ༌།
    །ཞེསཔ་སྟེ། ཀུན་མཁྱེན་དབྱིག་གཉེན་གྱིས། ཉེས་པ་གྱུར་གང་དེ་ནི་བདག་གིས་ཉེས། །དམ་ཆོས་ཚུལ་ཚད་མ་ཐུབ་རྣམས་ཡིན།
    །ཞེས་གསུངས་པ་དང་སྒོ་བསྟུན་པའོ། ། བཞི་པ་བསྟན་བཅོས་བརྩམས་པའི་དགེ་རྩ་བསྔོ་བ་ནི། ཅེས་གསུངས།
    དོན་ནི་བྱང་ཆུབ་སེམས་དཔའི་སྡེ་སྣོད་མཐའ་དག་གི་སྙིང་པོ་གཅིག་ཏུ་དྲིལ་ཏེ་ལག་ལེན་དོན་ཚན་སོ་བདུན་དུ་བཀོད་པ་དེ་ལས་བྱུང་བའི་དགེ་བས།
    ཁམས་གསུམ་འཁོར་བའི་གནས་ལ་འཁྱམ་པའི་འགྲོ་བ་ཀུན། ཤེས་བྱའི་གནས་ལུགས་མངོན་སུམ་གཟིགས་པའི་དོན་དམ་བྱང་ཆུབ་ཀྱི་སེམས་དང༌།
    སྨོན་པ་དང་འཇུག་པའི་ཀུན་རྫོབ་བྱང་ཆུབ་ཀྱི་སེམས་མཆོག་ཟུང་གིས་སྲིད་པ་འཁོར་བ་དང༌།
  34: ཞི་བའི་མཐའ་ཉན་རང་གི་ཐར་པ་ལ་མི་གནས་པའི་གོ་འཕང་མཆོག་གི་མཐར་མཛེགས་པ། འགྲོ་བ་ཀུན་ལ་བརྩེ་བ་སྙིང་རྗེ་ཆེན་པཽའི་སྤྱན་གྱིས་གཟིགས་པ་དུས་ལས་གཡོལ་བ་མེད་པ་འཕགས་མཆོག་སྤྱན་རས་གཟིགས་ཞེས་འགྲོ་བ་ཀུན་གྱི་མགོན་དང་དཔུང་གཉེན་དམ་པ་དེ་དང་མཚུངས་པར་ཤོག
    །ཅེས་སྨོན་པའོ། ། ལྔ་པ་འཇུག་གི་མཛད་བྱང་ནི། ཞེས་གསུངས། དོན་ནི། རྒྱལ་སྲས་རྣམས་ཀྱི་ཉམས་ཀྱི་ལེན་སྙིང་པོར་དྲིལ་བའི་ལག་ལེན་སོ་བདུན་མ་ཞེས་པ་འདི་ཉིད་ཁུངས་གང་དུ་གཏུགས་པ་ཡིན་ཞེ་ན་བྱང་ཆུབ་སེམས་དཔའི་སྡེ་སྣོད་སྤྱི་དང་བྱང་ཆུབ་སེམས་དཔའི་སྤྱོད་པ་ལ་འཇུག་པ་སོགས་ལ་གཏུགས་ནས་བཏུས་པ་ཡིན་ནོ།
    །གང་གི་དོན་དུ་བརྩམས་པ་ཡིན་ཞེ་ན་རང་དང་གཞན་ལ་ཕན་པའི་དོན་དུའོ། །སུས་བརྩམས་པ་ཡིན་ཞེ་ན།
    བདེ་བར་གཤེགས་པའི་ལུང་དང་སྡེ་བདུན་གྱི་རིགས་པ་སྨྲ་བའི་མཁས་པ་དང་སྡོམ་གསུམ་གྱི་བཅས་པ་ལ་གནས་པའི་བཙུན་པ་སྟེ།
    མཁས་བཙུན་གཉིས་ལྡན་གྱི་ཤཱཀྱའི་དགེ་སློང་ཐོགས་མེད་བཟང་པོ་ཉིད་ཀྱིས་སོ། །གང་དུ་ན་གཙང་གཡོན་རུ་བཞད་དངུལ་ཆུ་རི་ཁྲོད་རིན་ཆེན་སྦྲག་ཏུ་སྦྱར་བའོ།
    །ཞེས་པ་སྟེ། ཟླ་བ་གྲགས་པའི་སྒྲོན་གསལ་འགྲེལ་པ་ལས། རྩོམ་པ་པོ་གང་གིས་མཛད་པ། ཁུངས་གང་ལས་བཏུས་པ།
    ཕྱོགས་གང་དུ་གཏོགས་པ། དགོས་ཆེད་གང་ཡིན་པ། དབུ་ཞབས་ཀྱི་དོན་ཏེ། རྩིས་མགོ་ལྔར་བསྡུས་ཏེ་གསུངས་པ་དང་ཕྱོགས་འདྲ་སྟེ་གོ་སླའོ།
    །སྨྲས་པ། རྒྱལ་བ་རྒྱ་མཚོའི་གསུངས་རབ་འོ་མའི་མཚོ། །རྒྱལ་སྲས་རྒྱ་མཚོའི་སྲུབས་ཤིང་གིས་དཀྲུགས་པས།
    །
  35: སེམས་བསྐྱེད་རྒྱ་མཚོའི་སྙིང་པོར་སྨིན་པ་ལ། །དད་པ་རྒྱ་མཚོས་ཡིད་དབང་མི་བརྟས་སུ།
    །བྱང་ཆུབ་ཕྱོགས་ཀྱི་གྲངས་སྡན་བསླབ་བྱའི་གཏམ། །གཏམ་གྱི་ཡང་སྙིང་འདི་ཀོ་ཐོས་པ་དང༌།
    །དང་བའི་ཡིད་ཀྱི་རང་གཞན་འགྲོ་བ་ཀུན། །ཀུན་བཟང་གདོད་མའི་ཞིང་དུ་བརྟོལ་བའི་སླད། །མཚན་ལྡན་ཤེས་བཉེན་དུ་མའི་ཞལ་སྔ་ནས།
    །གསུང་རབ་དགོངས་འགྲེལ་བཅས་པའི་གཞུང་ལུགས་དོན། །མང་དུ་ཐོས་ཤིང་རིགས་པས་དཔྱད་བྱས་ཏེ།
    །ཤིན་ཏུ་གོ་སླའི་ངག་གིས་སྡེབ་སྟེ་སྦྱོར། །འདི་ཀོར་ཚིག་དོན་ནོངས་པའི་ཆ་མཆིས་ན། །སྲས་བཅས་རྒྱལ་བའི་སྤྱན་སྔར་འཐོལ་ཞིང་བཤགས།
    །འདི་འབད་དགེ་བས་རྒྱུད་ལྔའི་འགྲོ་བ་ཀུན། །ཐེག་མཆོག་དམ་པའི་མགོན་གྱིས་རྗེས་བཟུང་ཤོག
    ། ཅེས་རྒྱས་སྲས་ལག་ལེན་སོ་བདུན་མའི་བསྡུས་འགྲེལ་སྲས་བཅས་རྒྱལ་བ་དགྱེས་པའི་མཆོད་སྤྱིན།
    ཞེས་པ་འདྀ་ནི་ཡུལ་དུས་དང་བསྟུན་ནས་ཤིན་ཏུ་གོ་སླ་བའི་ལུགས་སུ་བྱས་ཏེ། རྒྱ་བོད་མཁས་པ་དུ་མའི་ཞལ་སྔ་ནས་གཙུག་ལག་རིག་པའི་གནས་ཕལ་པོ་ཆེ་ལ་ཐོས་པ་དང་བསམ་པའི་དཔག་པ་དགེ་བ།
    བདེ་བར་གཤེགས་པའི་གསུངས་རབ་ཐམས་ཅད་ཀྱྀ་སྙིང་པོ་ཤེས་རབ་ཀྱྀ་ཕ་རོལ་དུ་ཕྱིན་པའི་ཟབ་པ་དང་རྒྱ་ཆེ་བའི་གཞུང་ལུགས་རབ་འབྱམས་སྨྲ་བ་བློ་བཟང་ཐུབ་བསྟན་འཇིགས་མེད་དབང་རྒྱལ་ལམ་མིང་གཞན་ངག་དབང་དབྱངས་ཅན་དགྱེས་པའི་བློ་ལྡན་དུ་འབོད་པས།
    རབ་རྒྱལ་ལྕགས་འབྲུག་ལོའི་ས་ག་ཟླ་བའི་དཀར་ཤོག་རྫོགས་པ་གསུམ་པའི་ཚེས་བཟང་ལ་ཆོས་བདེ་ཆེན་པོ་དཔལ་ལྡན་འབྲས་དཀར་སྤུངས་པའི་གླིང་གི་རང་ཤག་ལྔ་རིག་ནོར་བུའི་ལྡིང་ཁང་དུ་མཇུག་རྫོགས་པར་སྦྱར་བ་དགེ་ལེགས་འཕེལ།།
    །།
phuntok.txt:
  1: ༄༅། །རྒྱལ་སྲས་ལག་ལེན་གྱི་ཟིན་བྲིས་སྨྲ་སེང་ཆོས་རྗེའི་ཞལ་ཁྲིད་ཅེས་བྱ་བ། དུས་གསུམ་སངས་རྒྱས་ཐམས་ཅད་ཀྱི་ངོ་བོ་རིགས་དང་དཀྱིལ་འཁོར་རྒྱ་མཚོའི་ཁྱབ་བདག་བཀའ་དྲིན་མཚུངས་པ་མེད་པ་དྲིན་ཅན་རྩ་བའི་བླ་མ་རིན་པོ་ཆེ་རྣམས་ཀྱི་ཞབས་ཀྱི་རྡུལ་དྲི་མ་མེད་པ་ལ་མགོ་བོས་རབ་ཏུ་གཏུགས་ཏེ་གུས་པས་ཕྱག་འཚལ་ཞིང་སྐྱབས་སུ་མཆིའོ་བྱིན་གྱིས་བརླབ་པར་མཛད་དུ་གསོལ།
    གང་གི་ཞལ་བཟང་བལྟ་བས་མི་ངོམ་གེ་སར་འཛུམ་པའི་མདངས་བཀྲ་ཞིང་།། མཚན་དཔེའི་གཟི་འོད་ཟེའུ་འབྲུ་གསར་བ་འགྲོ་ཀུན་མིག་གི་བདུད་རྩིར་གྱུར།།
    ཐུགས་ཀྱི་འདབ་མ་ཀུན་ནས་དཀྱིས་རིང་འཇིག་རྟེན་གསུམ་གྱི་མགོན་མཛད་པ།། ཐུབ་དབང་པདྨ་དཀར་པོའི་ཞབས་པད་དེ་རིང་བདག་བློའི་པད་མཚོར་རོལ།།
    རྒྱལ་ཀུན་མཁྱེན་བརྩེ་ནུས་པའི་ངོ་བོ་ཉིད།། བགྲང་ཡས་དཀྱིལ་འཁོར་འཁོར་ལོར་རྟག་འཆར་ཡང་།།
    ཞིང་འདིར་སློབ་དཔོན་ཚུལ་བཟུང་ཐེག་མཆོག་གི། སྟོན་པ་མཚུངས་མེད་པདྨ་ཀ་ར་རྒྱལ།། ། ཆོས་ཟད་ཀློང་དུ་ཆོས་སྐུའི་དགོངས་པ་བསྙེས།།
    འོད་གསལ་དབྱིངས་སུ་ལོངས་སྐུའི་ཞིང་སྣང་གཟིགས།། གདུལ་བྱའི་སྣང་ངོར་སྤྲུལ་སྐུའི་འགྲོ་དོན་མཛད།།
    ཀུན་མཁྱེན་ཆོས་ཀྱི་རྒྱལ་པོ་ལ་ཕྱག་འཚལ།། སྨྲ་བའི་སེང་གེའི་མཁྱེན་རབ་སྙིང་ལ་ཤར།། ཀུན་ཏུ་བཟང་པོའི་སྨོན་ལམ་རྣམ་པར་སྦྱང་།།
    སྲས་བཅས་རྒྱལ་བའི་འཕྲིན་ལས་འཛིན་མཛད་པ།། འཇམ་དབྱངས་བླ་མའི་ཞབས་ལ་ཕྱག་འཚལ་ལོ།། དགོངས་བརྡ་སྙན་བརྒྱུད་རིག་འཛིན་བླ་མ་དང་།།
    ཞི་ཆགས་ཁྲོ་བོའི་ཚུལ་འཆང་ཡི་དམ་ལྷ།། གནས་གསུམ་མཁའ་འགྲོ་བརྒྱུད་གསུམ་དྲག་ཚོགས་བཅས།།
    རབ་འབྱམས་རྩ་གསུམ་ལྷ་ལ་མགོས་ཕྱག་འཚལ༎
  2: གང་ཚེ་བདག་གི་གཞན་ཕན་སེམས་ཀྱིས་སུ།། སྙིང་དབུས་པདྨ་གཞོན་ནུ་ཁྱེད་དྲན་ནས།། ལེགས་བཤད་བདུད་རྩིས་སྒྲ་དབྱངས་སྤྲོ་བགྱིད་ན།།
    འཇམ་དཔལ་བདག་གི་ཡིད་ལ་དཔལ་སྩོལ་ཅིག། སྲིད་གསུམ་སྡུག་བསྔལ་ཅི་འདྲ་ཁྱེད་ཀྱིས་མཁྱེན།།
    དམྱལ་སོགས་མེ་དཔུང་ཞི་བར་བགྱིད་ལ་སོགས།། སེམས་ཅན་དོན་ལ་མྱུར་དུ་བདག་བརྩོན་ན།། དམ་པ་རྣམས་ཀྱིས་ནུས་མཐུ་བསྩལ་དུ་གསོལ།།
    གང་དག་ཕྱོགས་བཅུ་སྟོང་གི་འཇིག་རྟེན་ན།། བདེ་གཤེགས་སློབ་མར་གྱུར་བ་གང་སུ་དག། དེང་འདིར་སྟོན་པའི་ཆོས་ཀྱི་ཆར་འབེབ་ཀྱིས༎
    གསན་པར་འདོད་པ་ཐམས་ཅད་འདིར་གཤེགས་ཤིག། ནམ་མཁའ་དང་མཉམ་པའི་སེམས་ཅན་ཐམས་ཅད་ཀྱི་དོན་དུ་གཏན་བདེ་བླ་ན་མེད་པ་ཡང་དག་པར་རྫོགས་པའི་སངས་རྒྱས་ཀྱི་གོ་འཕང་འཐོབ་པར་བྱ།
    དེའི་ཕྱིར་དུ་དམ་པའི་ཆོས་གང་ཞིག་གསན་ནས་དོན་ཉམས་སུ་བླང་བར་བགྱིའོ་སྙམ་དུ་བྱང་ཆུབ་མཆོག་ཏུ་ཐུགས་བསྐྱེད་པ་དང་བཅས་ཏེ་གསན་འཚལ།
    དེ་ལ་གང་གསན་པར་བྱ་བའི་ཆོས་ནི། རྒྱལ་བའི་སྲས་ཀྱི་ལག་ལེན་སུམ་ཅུ་སོ་བདུན་མ་ཞེས་བྱ་བ་འདི་ཉིད་འཆད་པར་བྱ་བ་རེད།
    འདི་མཛད་པ་པོ་ནི། འཕགས་པ་སྤྱན་རས་གཟིགས་བསམ་བཞིན་དགེ་པའི་བཤེས་གཉེན་གྱི་རྣམ་པརརོལ་བ་རྒྱལ་སྲས་དངུལ་ཆུ་ཐོགས་མེད་ཅེས་བྱ་བ་དེ་ཉིད་རེད།
    དངུལ་ཆུ་ཐོགས་མེད་ཅེས་བྱ་བ་འདི་ནི།བྱང་ཆུབ་སེམས་དཔའ་ངོ་བོའི་སྒོ་ནས་མ་ཟད། རྣམ་པའི་སྒོ་ནས་བསམ་བློ་བཏང་ན་ཡང་།
    གངས་རིའི་ལྗོངས་ན་འགྲན་པའི་ཟླ་ཐམས་ཅད་དང་བྲལ་བའི་བསམ་གྱིས་མི་ཁྱབ་པའི་བྱང་ཆུབ་སེམས་དཔའ་ཞིག་ཡིན་ནི་རེད།
  3: ཁོང་བཞུགས་པའི་ས་ཕྱོགས་དེར་ཡང་། ཁྲ་དང་བྱེའུ་གཉིས་ཀས་ཀྱང་གཅིག་གིས་གཅིག་ལ་ཞེ་སྡང་མེད་པར་རྩེད་མོ་རྩེད་རྒྱུ་འདྲ་འདྲ།
    དེ་བཞིན་དུ་བྱི་བ་དང་སྤྱང་ཀི་གཉིས་ཀས་ཀྱང་རྩེད་མོ་རྩེད་རྒྱུ། གཞན་ཡང་སེམས་ཅན་མི་མཐུན་པ་གཅིག་ཀྱང་མེད་པར་བྱམས་དང་སྙིང་རྗེ་བྱང་ཆུབ་ཀྱི་སེམས་ཐམས་ཅད་ཀྱི་ཐུགས་རྒྱུད་ལ་འབྱོར་བསྡད་ཡོད་པ།དེ་ལྟ་བུ་ཞིག་ཡིན་ནི་རེད།
    ཁོང་གིས་བརྩམས་པའི་གསུང་ཚང་མ་བྱིན་རླབས་ཧ་ཅང་ཆེ་བ་ཡིན་ནི་རེད། དེང་སང་གི་གནས་སྐབས་ན་ཤིན་ཏུ་མ་རུངས་པ་རྒྱལ་གཤིན་དམ་སྲི་འབྱུང་པོ་ལ་སོགས་པ་ཐམས་ཅད་ཀུན་གྱིས་ཀྱང་ཁོང་ཆ་ཁས་དངུལ་ཆུ་ཐོགས་མེད་ཀྱི་གསུང་དེ།
    ལན་རེ་རྣ་བར་ཐོས་ན་ཡང་ལོ་རེ་ཙམ་ལ་སེམས་ཅན་ཀྱི་སྲོག་ལ་རྒོལ་མི་དགོས་པ་དང་སེམས་ལ་གདུག་སེམས་ངན་པ་མི་སྐྱེ་རྒྱུ་འདྲ་འདྲ།
    དེ་ལྟ་བུ་ཡོང་གི་ཟེར་རྒྱུ། སྔོན་གྱི་བླ་མ་ཐམས་ཅད་ཀྱི་ཞལ་རྒྱུན་ལ་གསུངས་སྲོལ་ཡོད་ནི་རེད།
    ཁྱད་པར་དུ་རྒྱལ་བའི་སྲས་ཀྱི་ལག་ལེན་སུམ་ཅུ་སོ་བདུན་མ་འདིས་བྱང་ཆུབ་སེམས་དཔའི་ཉམས་ལེན་ཆ་ཚང་པ་ཞིག་བསྟན་ཡོད་ནི་རེད།
    འདི་དངོས་སུ་ཉམས་སུ་ལེན་པའི་གང་ཟག་ཅིག་ཡིན་ན་ས་ལ་གནས་པའི་སེམས་དཔའ་ཆེན་པོ་ཞིག་རེད་མོད།
    ད་དེ་ཉམས་སུ་མ་ལོན་བཞག་ན་ཡང་། འདིའི་ཚིག་ཙམ་ཞིག་རྣ་བར་ཐོས་པ་དང་། དོན་ཉམས་སུ་ལེན་འདོད་ཀྱི་ཡིད་སྨོན་ཙམ་ཞིག་སྐྱེས་ན་ཡང་།
    དེ་བསམ་གྱིས་མི་ཁྱབ་པ་རེད། དེ་ནས་བཟུང་སྟེ་ཀུན་ཏུ་བཟང་པོའི་སྤྱོད་པའི་སྣེ་ཟིན་པ་ལྟ་བུ་ཞིག་ཡིན་ནི་རེད།
  4: ཆོས་འདི་ནི་བསམ་གྱིས་མི་ཁྱབ་པ་རེད། དེའི་ཕྱིར་ན་འདིའི་ཞལ་འདི་ཧ་ཅང་གསལ་ནི་རེད། གསལ་ནས་བཟུང་སྟེ་སུས་ཡིན་ན་ཤེས་སྣང་གོ་སྣང་།
    འདི་ན་མི་གོ་རྒྱུ་མེད་སྣང་ཤར་ནས་གལ་ཆུང་དུ་མ་འཇོག འདི་ཤེས་རྒྱུ་ཞིག་མ་རེད་ཧ་ཅང་དཀའ་མོ་རེད།ཚིག་འགྲེལ་ཙམ་ཞིག་ནན་ནན་ཤེས་པས་མི་ཆོག་གི་འུ་ཅག་གིས་ཉམས་སུ་ལེན་དགོས་ནི་རེད་མ་གཏོགས།
    ཆོས་དྲེད་ཆོས་ཀྱིས་མི་འདུལ།། གྱོང་བོ་མར་གྱིས་མི་འདུལ།། ཟེར་རྒྱུ་དེ་ཡང་ཆོས་ཀྱི་ཚིག་དོན་ཤེས་ཀྱང་རང་རྒྱུད་ལ་མ་སྦྱར་ན་དེ་ལ་ཆོས་དྲེད་ཟེར་ནི་རེད།
    ག་བུར་གླ་རྩི་ཙན་དན་བཅས་ཀྱིས་ཀྱང་།། སྒོག་སྐྱའི་རང་བཞིན་དྲི་ངན་མི་འདོར་ལྟར།། དམ་པའི་གཞུང་ལུགས་མང་པོར་ལེགས་བསླབ་ཀྱང་།
    རང་ཉིད་ངན་པའི་མཚན་ཉིད་འདོར་བར་དཀའ།། གསུངས་པ་བཞིན་ཆོས་མང་པོ་ཞིག་ཤེས་ཤེས་ཤེས་ནས་སྣ་གཅིག་ཀྱང་རྒྱུད་ལ་མ་སྦྱར་ན་ཕན་པ་ཡོད་ནི་མ་རེད།
    དཔེར་ན། ལྷས་སྦྱིན་དང་ལེགས་སྐར་གཉིས་ཀ་ཡང་མི་མཁས་ནི་མ་རེད། ལྷས་སྦྱིན་ལ་མཚོན་ན་བཅོམ་ལྡན་འདས་དངོས་དང་མཁས་པའི་ཐད་ནས་འགྲན་བཟོད་པ་ལྟ་བུ་ཡིན་ནི་རེད།
    ཁོས་དགེ་འདུན་འཁོར་ལོའི་དབྱེན་བྱེད་སྤྱད་པོ་ཡང་། བཅོམ་ལྡན་འདས་དང་ཁོ་བོ་གཉིས་ལ་མཁས་ནི་ཁོའི་མཁས།
    ཁོ་ལ་འཁོར་ཡང་ལྡན་པས། ད་ནི་བཅོམ་ལྡན་འདས་ལ་དབྱེན་བྱས་ན་བཅོས་ལྡན་འདས་ལ་འགྲན་བཟོད་ཀི་བསམས་ཏེ།
    བཅོམ་ལྡན་འདས་ལ་ཐུགས་མཉེས་ཆུང་དུ་གཏོང་རྒྱུ་འདྲ་འདྲ་ཚང་མ་ཡང་དེ་ལྟ་བུ་རེད། དེ་རྗེས་མ་ངན་སོང་དམྱལ་བའི་གནས་སུ་སྐྱེས་པར་གྱུར་ནི་རེད།
  5: དགེ་སློང་ལེགས་སྐར་ཟེར་རྒྱུ་བོས་སྡེ་སྣོད་བཅུ་གཉིས་བློ་ལ་མངའ་ཞིང་བཅོམ་ལྡན་འདས་ལོ་ཉི་ཤུ་རྩ་ལྔའི་བར་དུ་གཡོག་ནི་རེད་ད།
    བཅོས་ལྡན་གྱི་མཛད་པ་ཚང་མ་གཡོ་སྒྱུ་འབའ་ཞིག་མ་གཏོགས་ཡང་དག་པའི་སྤྱོད་པ་ཞིག་གཅིག་ཀྱང་མ་མཐོང་ནི་རེད།རྒྱུད་ལ་མ་འབྱོར་བས་བཀའ་ཐང་ཤེལ་བྲག་མའི་ནང་ན་གསུངས་ས་ཡ་ཁུ།མ
    དོ་སྡེ་བཅུ་གཉིས་མཁས་པའི་བློ་ལ་འཆད། ཆོས་ནི་ང་མཁས་མཉམ་པོས་གཡོག་མི་བྱེད། འུ་གཉིས་ཀ་ལ་མཁས་རྒྱུ་ནི་ཁོའི་མཁས་བཟང་རྒྱུ་ནི་ཁོའི་བཟང་ཁྱེད་གཡོག་མི་བྱེད་ཅེས་བཤད།
    དེ་ནས་ཞག་བདུན་གྱི་རྗེས་སུ་ལེགས་པའི་སྐར་མ་དེ་ཡང་ཚེ་འཕོས་ཏེ་ཡི་དྭགས་ཀྱི་གནས་སུ་སྐྱེས་སོང་རབས་བཤད་ཡོད་མོས་ཁྲིམས།
    དེ་ཡིན་ན་ཚང་མས་གཟབ་གཟབ་དགོས་ནི་རེད་མ་གཏོགས། ཅུང་ཟད་རེ་ཤེས་པ་ཙམ་ཞིག་གིས་ཕན་པ་གང་ཡང་ཡོད་ནི་མ་རེད།
    མདོར་ན་འཆི་ཁ་ཕན་པའི་ཆོས་ཤིག་དགོས་ནི་རེད། ད་འོ་སྐོལ་ཚང་མས་ཉམས་སུ་ལེན་བྱ་ངོ་མ་བོ་རྒྱལ་སྲས་ལག་ལེན་རེད།
    ཁ་སང་ཁྱེད་རྣམ་པ་ལ་ཞུས་པ་ལྟར་རེད།ཚིག་བཞི་གཅིག་གི་དོན་ཆ་ཚང་བ་ཞིག་རང་རྒྱུད་ལ་ཡོད་ན།
    དེ་བསམ་གྱིས་མི་ཁྱབ་པ་རེད། རེད་ཡ། སུམ་ཅུ་སོ་བདུན་མ་དེའི་ཚིག་བཞི་གཅིག་གི་དོན་ཡང་ཆ་ཚང་བ་ཞིག་རང་རྒྱུད་ལ་མེད་ན།
    དེ་ཕལ་ཆེར་ཆོས་དྲེད་ཟེར་ནི་རེད། དེའི་ཕྱིར་ན་ཐམས་ཅད་ཀུན་གྱིས་དོ་དོ་ཏན་ཏན་གྱིས་ལ་ཉམས་སུ་ལོངས་རང་རྒྱུད་ལ་སྦྱོར་མ་གཏོགས་ཁ་སང་དེ་རིང་སྙིགས་མའི་གནས་སྐབས་རེད།
  6: ཚེ་ཐུང་བ། ནད་མ ང་བ།རྐྱེན་ངན་པ་ཧ་ཅང་མང་བའི་གནས་སྐབས་རེད། ཆོས་ལ་མཁས་ཏེ་མཐར་ཕྱིན་ཟེར་བ་ཧ་ཅང་དཀའ་མོ་རེད།
    དཔལ་སྤྲུལ་རིན་པོ་ཆེས་གསུངས་ཆོས་ཡ་ཁུམཁས་ཀྱང་བསྟན་དོན་མི་འགྲུབ་བརྩོད་པ་འཕེལ། གྲུབ་ཀྱང་གཞན་དོན་མི་འབྱུང་སྒྲོ་སྐུར་མང་།།
    གསུངས་ནི་རེད།གྲུབ་ཀྱིན་གྲུབ་པས་དེ་ལ་སྒྲོ་སྐུར་དེ་བས་མང་། མཁས་ཀྱིན་མཁས་པས་དེ་ལ་དེ་ལྟ་བའི་བརྩོད་པ་ཞིག་མང་།
    དེའི་ཕྱིར་ན།ད་ལྟ་གཞན་དོན་རྒྱ་ཆེན་པོ་སྒྲུབ་པའི་དུས་མ་རེད། རང་མགོ་རང་གིས་མི་སྐོར་རྒྱུ་དེ་རྩ་བ་རེད།
    གཟབ་གཟབ་ཀྱིས་སྡོད་ད། ད་རེབ་གཙོ་བོ་བཤད་རྒྱུ་བོ་འདི། འུ་ཅག་གི་རྒྱུད་དག་ཐེར་བྱེད་སྤྱད་པོ་ཡིན།
    འུ་ཅག་གི་རྒྱུད་ལ་འབྱོར་གི་ཡོད་ཀི་ད་མེད་ཀི ད་ཚང་མས་གསན་པར་ཞུ། ༄༅ །།རྒྱལ་བའི་སྲས་ཀྱི་ལག་ལེན་སུམ་ཅུ་སོ་བདུན་མ་བཞུགས་སོ།།
    གསུངས་ནི་རེད། རྒྱལ་བ་ལ་སྐུ་སྲས་གསུང་སྲས་མང་པོ་ཡ་ཁུ་ད། གཙོ་བོ་རྒྱལ་བའི་ཐུགས་ལས་སྐྱེས་པའི་སྲས་བྱང་ཆུབ་སེམས་དཔའ་རེད།
    བྱང་ཆུབ་སེམས་དཔའ་རྣམས་ཀྱི་ལག་ཏུ་ལེན་པའམ་ཉམས་སུ་ལེན་བྱ་དེ་རེད། སུམ་ཅུ་སོ་བདུན་མ་ཟེར་རྒྱུ་བོ།
    རྒྱལ་སྲས་ལག་ལེན་གྱི་ཟིན་བྲིས་སྨྲ་སེང་ཆོས་རྗེའི་ཞལ་ཁྲིད། འདིའི་གཞུང་དོན་ངོ་མ་བོ་ན།
    གླད་ཀྱི་མཆོད་བརྗོད་དང་བརྩོན་པར་དམ་བཅའ་བ་གཉིས་མ་རྩིས། རྗེས་ཀྱི་མཇུག་རྩོམ་ཡང་མ་རྩིས་པས།
    གཞུང་དོན་དངོས་ལ་ཚིག་བཞི་སུམ་ཅུ་སོ་བདུན་ཡ་ཁུ། དེའི་ཕྱིར་ན། སུམ་ཅུ་སོ་བདུན་མ་ཟེར་རྒྱུ་བོ་དེ་ཁ་གྲངས་ཀྱིས་མིང་བཏགས་ནི་རེད།
  7: བཞུགས་སོ།། ཡོད་དོ་གསུངས་ནི་རེད། ན་མོ་ལོ་ཀེ་ཤཱ་རཱ་ཡ། གསུངས་རྒྱུ་བོ། ན་མོ་ཕྱག་འཚལ་ལོ་ཟེར་སྤྱད་པོ་རེད།
    རྒྱ་གར་གྱི་སྐད་རེད། ལོ་ཀེ་འཇིག་རྟེན་རེད། ཤྭ་རཱ་དབང་ཕྱུག་རེད། ཡ་ཟེར་རྒྱུ་བོ་ལ་དོན་རེད།འཇིག་རྟེན་དབང་ཕྱུག་ལ་ཕྱག་འཚལ་ལོ་གསུངས་ནི་རེད།
    གཙོ་བོ་རྒྱལ་སྲས་དངུལ་ཆུ་ཐོགས་མེད་ཁོང་གི་ལྷག་པའི་ལྷ་མཆོག་སྤྱན་རས་གཟིགས་རེད། དེ་མིན་ན་ཡང་བོད་གངས་རིའི་ལྗོངས་ཀྱི་ལྷག་པའི་ལྷ་སྐལ་སྤྱན་རས་གཟིགས་རེད།
    ཁྱད་པར་དུ་ཡང་འདི་སྙིང་རྗེ་ཅན་གྱི་ཉམས་སུ་ལེན་བྱའི་ཆོས་ཐུན་མོང་མ་ཡིན་པ་ཡིན་པས་ཕྱིར་ན།
    ལྷག་པའི་ལྷ་མཆོག་སྤྱན་རས་གཟིགས་ལ་མཆོད་པར་བརྗོད་ནི་རེད། གསུངས་ནི་རེད། གང་གིས་ཟེར་རྒྱུ་དེ་གང་ལ་གོ་དགོས་ན་མགོན་པོ་སྤྱན་རས་གཟིགས་གང་གིས་ཟེར་ནི་རེད།
    ཆོས་ཀུན་ཟེར་རྒྱུ་དེ་ནི། ཕྱི་ནང་སྣོད་བཅུད་ཀྱི་ཆོས་ཡོད་ཚད་པོ་ཚང་མ་ཡང་། འགྲོ་འོང་མེད་གཟིགས་ཀྱང་ཟེར་བས།
    འགྲོ་བ་ཟེར་བའི་འབྲལ་བ་མེད་པ།འོང་བ་ཟེར་བའི་སྐྱེ་བ་མེད་པ། མདོར་ན། སྐྱེ་འགགས་གནས་གསུམ་ཐམས་ཅད་དང་བྲལ་བ།
    སྟོང་པ་ཉིད་ཀྱི་རང་བཞིན་ཅན་དུ་མཐོང་མཐོང་ནི་རེད་དེ། མཐོང་ཡང་དོན་དམ་པར་ཆོས་ཐམས་ཅད་ནམ་མཁའ་ལྟ་བུའི་རང་བཞིན་དུ་མཐོང་ནའང་།
    ཀུན་རྫོབ་ཏུ་འགྲོ་བའི་དོན་ལ་ཉིན་མི་དལ་མཚན་མི་དབྱེར་བར་དུས་རྟག་ཏུ་སེམས་ཅན་གྱི་དོན་ལ་བརྩོན་པར་བྱེད་པ་མགོན་པོ་སྤྱན་རས་གཟིགས་རེད།
    སྤྱན་རས་གཟིགས་དང་དབྱེར་མེད་པའི་བླ་མ་དེ་ལ་ཕྱག་འཚལ་ལོ།།
  8: གསུངས་ཏེ་ཁོང་གིས་བླ་མ་ལ་ཕྱག་འཚལ་ནི་རེད། གསུངས་ནི་རེད། ཕན་བདེའི་འབྱུང་གནས་གསུངས་བས།
    འཇིག ་རྟེན་ཁམས་འདི་ན།ཕན་པ་ཟེར་རྒྱུ་བོ། ཚེ་འདི་ལ་ཚེ་རིང་བ་ནད་མེད་པ་ལོངས་སྤྱོད་ཆེ་བ་ལ་སོགས་པའི་གནས་སྐབས་ཀྱི་ཕན་པ་རེད།
    བདེ་བ་ཟེར་རྒྱུ་བོ་ཕྱི་མ་བདེ་བ་མཐར་ཐུག་སངས་རྒྱས་བཅོམ་ལྡན་འདས་ཀྱི་གོ་འཕང་འཐོབ་རྒྱུ་བོ་རེད།ཕན་པ་དང་བདེ་བ་ཐམས་ཅད་ཀྱི་འབྱུང་གནས་རྫོགས་པའི་སངས་རྒྱས་བཅོམ་ལྡན་འདས་རེད།
    རྫོགས་པའི་སངས་རྒྱས་བཅོམ་འདས་ཀྱིས་ཆོས་གསུངས།དེའི་ཆོས་བཞིན་ཉམས་སུ་བླངས་བས། རང་ཅག་ལ་ཕན་བདེ་འབྱུང་ནི་རེད་མ་གཏོགས།
    སངས་རྒྱས་མ་བྱོན་ཆོས་མ་གསུངས་ན། ཕན་བདེ་འབྱུང་ཐབས་ཡོད་ནི་མ་རེད། ཆོས་དེ་གང་ལས་བྱུང་ནི་ཡིན་ན།དེའི་ལག་ལེན་ཤེས་དགོས་ནི་རེད་མ་གཏོགས།
    དེ་ཉམས་སུ་ལེན་ཚུལ་མ་ཤེས་ན་ཆོས་བསྒྲུབ་ཐབས་ཡོད་ནི་མ་རེད། དེ་ཡི་ལག་ལེན་ཤེས་ལ་རག་ལས་པས་རྒྱལ་སྲས་རྣམས་ཀྱི་ལག་ལེན་ནམ་ཉམས་སུ་ལེན་བྱ་དེ་བཤད་དགོས་པའི་རྒྱུ་མཚན་དེ་དེ་རེད།
    དལ་བ་བརྒྱད། འབྱོར་བཅུ་ཟེར་ནི་རེད། དེ་མང་ཆེ་བ་ཞིག་གིས་རྩི་ཤེས་ཀི མི་ཁོམ་པའི་གནས།
    དམྱལ་བ་ཡི་དྭགས་དུད་འགྲོ་དང་།ཚེ་རིང་ལྷ་དང་ཀླ་ཀློ་དང་། ལོག་ལྟ་སངས་རྒྱས་ཀྱིས་སྟོང་པ།
    ལྐུགས་པ་འདི་དག་མི་ཁོམ་བརྒྱད།ཟེར་བའི་མི་ཁོམ་པའི་གནས་བརྒྱུད་དང་བྲལ་བས་དལ་བ་རེད།
    དེ་ནས།མི་ཉིད་དབུས་སྐྱེས་དབང་པོ་ཚང་།།ལས་མཐའ་མ་ལོག་གནས་ལ་དད།
  9: འདི་ལྔ་རང་གི་འབྱོར་བ་ཡིན།།ཟེར་ནི་རེད། སངས་རྒྱས་བྱོན་དང་དེས་ཆོས་གསུངས།།བསྟན་པ་གནས་དང་དེའི་རྗེས་འཇུག།
    གཞན་ཕྱིར་སྙིང་ནས་བརྩེ་བའོ།། གཞན་འབྱོར་ལྔ་རེད། དེ་ཚང་མ་རྒྱུས་སྨྲོས་རྒྱ་ཆེར་བྱས་མ་བྱས་ཅང་མེད་ཀི་འུ་ཅག་ཕལ་ཆེར་བ་ལ།
    དལ་འབྱོར་བཅོ་བརྒྱད་ཚང་ནི་རེད། ཡ་དེ་ཡིན་དུས། འཁོར་བ་འདི་རྒྱ་མཚོ་འདྲ་ཞིག་རེད་གསུངས་ནི་རེད།
    རྒྱུ་མཚོའི་ཕ་རོལ་ཏུ་བསྒྲོལ་བར་བྱེད་པ་ལ་གྲུ་ཞིག་དགོས་ནི་རེད། གྲུ་བཟང་པོ་འདྲ་འདྲ་བོ།
    དལ་འབྱོར་གྱི་ལུས་རྟེན་འདི་རེད། ད་རེས་འུ་ཅག་ལ་འདི་ཐོབ་ཡོད་ནི་རེད།འདི་བརྒྱ་ལན་གཅིག་སྟོང་ལན་གཉིས།ཨུ་དུམ་བཱ་རའི་མེ་ཏོག་ལྟ་བུ་ཞིག་རེད།
    འདི་ནམ་ཡང་ཐོབ་རྒྱུ་ཞིག་མ་རེད། ད་རེས་ཐོབ་ཡོད་དུས་འདིར། ཉིན་མི་དལ་མཚན་མི་གཉིད་པར།
    ཆོས ་ཀྱི་སྙིང་པོ་ངོ་མ་བོ། དང་པོ་མཚན་ཉིད་དང་ལྡན་པའི་བླ་མའི་དྲུང་དུ་ཆོས་ཉན། ཉན་པའི་དོན་དེ་ལ་ཡང་ནས་ཡང་དུ་བསམ་བློ་བཏང་ནས་བསམས།
    དེའི་འཕྲོར་དེའི་དོན་ཉམས་སུ་བླངས་ནས་བསྒོམ་པ་ནི་རྒྱལ་སྲས་ལག་ལེན་ཡིན་གསུངས་ནི་རེད།
    ད་དེའི་དོན་ལ་ཡང་རང་རང་སོ་སོས་བསམ་བློ་གཏོང་དགོས་ནི་རེད། འུ་ཅག་ལ་དལ་འབྱོར་གྲུ་ཆེན་རྙེད་དཀའ་ཐོབ་ཡོད་ཀི
    བདག་གཞན་གཉིས་ཀ་འཁོར་བའི་མཚོ་ལས་བསྒྲལ་བའི་ཕྱིར་དུ་ཉིན་དང་མཚན་དུ་དབྱེར་བ་མེད་པར་བརྩོན་གྱིན་ཨི་ཡོད་ཀི་མི་ཡོད་ཀི་རང་རྒྱུད་ལ་སྦྱར་དགོས་ནི་རེད།
    ཉིན་གང་བོ་ལ་ཟེར་ནི་རེད་ད།ཉིན་གང་བོ་ཡང་དཀའ་མོ་རེད་ད།
  10: ཐ་ན་ཡང་། རེད་ཡ། ཉིན་མོའི་ཕྱེད།མཚན་མོ་ཆ་གསུམ་དུ་བགོས་པའི་ཆ་སྟོད་ཆ་སྨད་ལྟ་བུ་ཆ་གཉིས་ཙམ་ཞིག་ལ་དགེ་བ་བསྒྲུབ་དགོས་ནི་རེད།
    དེ་མ་བསྒྲུབ་ན་དེའི་ཚིག་བཞི་དེ་རྒྱུད་ལ་མ་འབྱོར་ནི་རེད། དེ་ལ་ཡང་ཚང་མས་བརྩོན་ལེན་དགོས་ནི་རེད།
    འུ་ཅག་གིས་ད་སྔོན་ཡན་ཆད་ལ་ཕ་ཕྱོགས་ཀྱི་ཕུ་ནུ་མ་ཕྱོགས་ཀྱི་ཉེ་བ་གྲོགས་དགའ་མཛའ་ཐམས་ཅད་ཀྱི་དོན་དུ།
    ཁར་ཟ་རྒྱུ་རྒྱུབ་ལ་གོན་རྒྱུ་དེ་དག་གི་དོན་མི་ཡོང་བར་འདོད་ཆགས་བར་མ་ཆད་དུ་གཡོ་བཞིན་ཡོད་ནི་རེད།རང་དང་རང་གི་གཉེན་བཤེས་ཐམས་ཅད་ལ་སྔར་གནོད་པ་བྱས་པ་ད་ལྟ་གནོད་པ་བྱེད་ཀྱིན་ཡོད་པ་མ་འོངས་པ་ན་གནོད་པ་བྱེད་པར་འགྱུར་བའི་དགྲ་བོའི་སྟེང་དེ་ལ།
    ཞེ་སྡང་བཟོད་དཀའ་བ་མེ་ལྟར་དུ་འབར་གྱིན་ཡོད་ནི་རེད། ཞེ་སྡང་དང་འདོད་ཆགས་གཉིས་ཀ་སྐྱེས་ཡོང་དུས།བླང་དོར་དགེ་བ་བསྒྲུབ་རྒྱུ་བོ་ཡང་བརྗེད་འགྲོ་ནི་རེད།
    སྡིག་པ་སྤང་རྒྱུ་བོ་ཡང་བརྗེད་འགྲོ་ནི་རེད།དེ་ལྟ་བུའི་གཏི་མུག་མུན་ནག་ཅན་དེ་གང་ལས་བྱུང་ནི་ཡིན་ན།
    རང་གི་ཕ་ཡུལ་དེ་མ་སྤང་བས་རེད།ཕ་ཡུལ་དེ་རབ་ན་ངེས་པར་དུ་ལོ་གཅིག་ཕན་ཆད་ཁྱད་ས་ལྟ་བུའི་ས་ཐག་རིང་པོ་ཞིག་ཏུ་འགྲོ་དགོས་ནི་རེད།
    འབྲིང་ཟླ་བ་གཅིག་ཙམ།ཐ་མ་ཡང་ཞག་མ་གསུམ་བཞི་བཞི་ལྔ་ཁྱད་ས་ཞིག་ཏུ་སོང་སྟེ། ཆོས་བསྒྲུབ་དགོས་ནི་རེད།
    ཕ་ཡུལ་སྤངས་བ་ཙམ་ཞིག་གིས་མི་ཆོག་པར་འདོད་ཆགས་དང་ཞེ་སྡང་གཉིས་ཀ་ཡང་ཅི་ནས་ཀྱང་སྤང་ཐབས་དགོས་ནི་རེད།
  11: ཡུལ་ངན་པ་དཔེར་ན། གྲོང་དང་དགོན་སྡེ་ལ་སོགས་པའི་ཆགས་སྡང་མང་པོ་བསླང་ཡོང་ས། གྲོགས་ངན་པ་ཡུལ་ངན་པ་འདོད་ཆགས་ཞེ་སྡང་འཕེལ་ཡོང་སའི་ཡུལ་དེར་མ་བསྡད་པར་སྤངས་བཏང་ན།
    ཉོན་མོངས་པ་འགྲིབ་ནས་ཇེ་ཆུང་ཇེ་ཆུང་ལ་འགྲོ་ནི་རེད། དབེན་གནས་རི་ཁྲོད་ཅིག་ཏུ་བསྡད་ན་ཕྱི་ལ་མིས་རྒྱུ་འགྲུལ་མེད་པས་ནང་རྣམ་རྟོག་གིས་གཡེང་བ་ཡང་ཆུང་ངུར་འགྱུར་ནི་རེད།
    རྣམ་གཡེང་མེད་པ ས་དགེ་སྦྱོར་ངང་གིས་འཕེལ།། རིག་པ་དྭངས་བས་ཆོས་ལ་ངེས་ཤེས་སྐྱེ།། སེམས་དྭངས་འོང་དུས་ཆོས་རང་ཤུགས་ཀྱིས་འགྲུབ་ཡོང་ནི་རེད།
    དབེན་གནས་རི་ཁྲོད་བསྟེན་རྒྱུ་དེ་རྩ་བ་རེད། དབེན་གནས་རི་ཁྲོད་བསྟེན་ཟེར་རྒྱུ་དེ་ཡང་།
    རང་གི་རྒྱུད་ཚོད་དང་སྦྱར་དགོས་ནི་རེད། མང་ཆེ་བ་ཞིག་གིས་བསམ་བློ་བཏང་ན། ས་སྟོང་ཞིག་ཏུ་སོང་སྟེ་བསྡད་བསྡད་ན་ཨ་ཙིའི་དགེ་བ་ཞིག་འཕེལ་ཡོང་སྣང་ཤར་ནི་རེད་ད།
    དེ་ལ་ཡང་ངེས་པ་མེད་ཀི འཇམ་མགོན་ས་པཎ་གྱིས།སྡིག་སྤྱོད་དབེན་པར་གནས་ཀྱང་ཁྲོ།། དམ་པ་གྲོང་ན་གནས་ཀྱང་དུལ།།
    ནགས་ཀྱི་གཅན་གཟན་ཁྲོ་བ་དང་། གྲོང་གི་རྟ་མཆོག་དུལ་བར་སྣང་།། གསུངས་ཆོས་ཡོད་ཀི དཔེར་ན།དམ་པ་ཞིག་ཡིན་ན་གྲོང་ནང་དུ་བསྡད་ན་ཡང་ཞི་ཞིང་དུལ་བ་ཡིན་ནི་རེད།སྤྱོད་པ་འདི་འདྲའི་གནས་བྱེད་པ།
    སྐྱེ་བོ་ངན་པའི་ཁྲོད་གནས་སམ། བུད་མེད་ཁྲོད་ན་གནས་ཀྱང་རུང་།།སྡོམ་བརྩོན་དམ་པ་ཉམས་མི་འགྱུར།།
    རྒྱལ་སྲས་ཆེན་པོ་ཞི་བ་ལྷས་གསུངས་ཆོས་ཡོད་ཀི གཙོ་བོ་རང་རྒྱུད་ཉོན་མོངས་བ་ལས་དབེན་དགོས་ནི་རེད།
  12: གྲོང་ནང་དུ་བསྡད་ཀྱང་ཆེན་པོ་ཞིག་གནོད་མི་བྱེད་ཀི རང་རྒྱུད་མ་དུལ་ན་དབེན་པར་བསྡད་ཀྱང་ད་དུང་ཡང་།
    སྐྱིད་འདོད་དབེན་པ་འཚོལ་དང་གཅིག། བལྟ་འདོད་རྒྱལ་ཁམས་འགྲིམ་དང་གཉིས།། ཆོས་བསྒྲུབ་འདྲ་སྟེ་ཆོས་བསྒྲུབ་མིན།
    དཔལ་སྤྲུལ་ཚང་གིས་གསུངས་ཨོས་ཡོད་ཀི དང་པོ་བླ་མ་བསྟེན། གདམས་ངག་ཉམས་སུ་བླངས།གདམས་དོན་བསྒོམ་ཤེས་ན།
    ཁྱེད་དབེན་པར་སོང་ན་ཨང་དང་པོ་རེད། མང་དུ་ཐོས་པ་ནགས་ཀྱི་ནང་དག་ཏུ།། ལང་ཚོ་ཡོལ་བ་རྣམས་ནི་གནས་པ་བདེ།།
    བཅོམ་ལྡན་འདས་ཀྱིས་གསུངས་ཆོས་ཡོད་ཀི བསྒོམ་མི་ཤེས་ཅི་ཡང་མི་ཤེས་པར་ས་སྟོང་ཞིག་ཏུ་བསྡད་བསྡད་ན།
    ལྷ་འདྲེ་མ་རུངས་པ་ཐམས་ཅད་ཀྱིས་རྒྱུད་བྱིན་གྱིས་རླབས་ཤིང་ལས་མཐའ་ལོག་སྟེ།ཅིག་གི་ཡག་ཉེས་ལ།
    བསྟན་པ་དང་སེམས་ཅན་ལ་གནོད་སྐྱེལ་གྱིན་ཨི་ཡོད་ཡང་མི་ཤེས། དེའི་ཕྱིར་ན། གཙོ་བོ་དབེན་པ་ཟེར་རྒྱུ་དེ་ཡང་ནང་རྣམ་རྟོག་གིས་དབེན་རྒྱུ་དེ་རྩ་བ་རེད།
    ནང་རྣམ་རྟོག་གིས་དབེན་རྒྱུ་དེ་ལ་འབད་དགོས་ནི་རེད། གསུངས་ནི་རེད། གཉེན་ཉེ་དུ་གྲོགས་དགའ་མཛའ་ཐམས་ཅད་དང་ཡུན་རིང་པོའི་བར་དུ་འགྲོ་བས་ཀྱང་ནམ་ཞིག་འཆི་བའི་གནས་སྐབས་མི་གཅིག་ཀྱང་འཁྲིད་དབང་མེད་པར་ཚེ་ཕྱི་མའི་ཡུལ་དུ་འགྲོ་དགོས་ནི་རེད།
    དེ་བཞིན་དུ་འབད་པས་བསྒྲུབས་པའི་རྒྱུ་རྫས་ལོངས་སྤྱོད་ཅི་འདྲ་བ་ཞིག་ཡོད་ཀྱང་ཤུལ་དུ་ལུས་ནས་འགྲོ་དགོས།
    དེའི་ཀྱང་མི་ཚད་པར་རང་དང་ལྷན་ཅིག་སྐྱེས་པའི་ལུས་པོ་འདི་ཡང་འཁྱེར་དབང་མེད་པར་ཕྱི་མའི་གནས་སྐབས་ན་བསྐྱུར་ནས་འགྲོ་དགོས་ནི་རེད།
  13: བླ་མ་རྣམས་ཀྱིས་གསུངས་ཆོས་ཁྲིམས། སྡེ་ཁྲི་སྐོར་མང་པོའི་དཔོན་པོ་ཡིན་ཡང་། འཆི་བའི་གནས་སྐབས་ན་གཡོག་མི་གཅིག་ཀྱང་འཁྲིད་དབང་མེད་འཛམ་བུའི་གླིང་གི་རྒྱུ་རྫས་ཡོངས་རྫོགས་དབང་བའི་དཔོན་པོ་ཞིག་ཡིན་ཡང་།
    འཆི་བའི་གནས་སྐབས་ན་ཟས་ཁམ་གཅིག་ཀྱང་འཁྱེར་བའི་དབང་ཆ་མེད་ཟེར་ཨོས་ཁྲིམས།ཚེ་འདི་ལ་འབད་པས་དོན་འབྲས་ཡོད་ནི་མ་རེད།
    ཚེ་འདི་བློས་བཏང་སྟེ་གཟོད་འཆི་ཁ་མི་འགྱོད་པ་ཞིག་ཕྱི་མར་བདེ་བ་ཅན་དུ་སྐྱེ་ཐབས་ཤིག་ལ་ཅིའི་དགའ་གང་དགའ་ཐམས་ཅད་ཀྱི་དེ་ལ་རྒོད་རྒོད་ཀྱིས་འབད་དགོས་ནི་རེད།
    གསུངས་ནི་རེད། སྐྱེས་བུ་གང་ཞིག་དང་འགྲོགས་ན་འདོད་ཆགས་ཞེ་སྡང་གཏི་མུག་འཕེལ་ཡོང་བ།
    བྱམས་དང་སྙིང་རྗེ་མེད་པར་བསྒྱུར་འཇོག་པའི་གྲོགས་ངན་པ་དེ་སྤང་དགོས་གསུངས་ནི་རེད། དེ་ནི་དུས་དང་གནས་སྐབས་ཐམས་ཅད་དུ་གལ་ཆེ་བ་རེད།
    གྲོང་དང་རི་ཁྲོད་དགོན་གནས་ལ་སོགས་པ་གང་དུ་བསྡད་ཀྱང་གྲོགས་ངན་པ་དེ་སྤང་དགོས་ནི་རེད།
    དཔལ་སྤྲུལ་རིན་པོ་ཆེས་གསུངས་ཨོས་ཡོད་ཀི གྲོགས་འདོད་ཆགས་ཅན་བསྟེན་ན་འདོད་ཆགས་འཕེལ།
    གྲོགས་ཞེ་སྡང་ཅན་བསྟེན་ན་ཞེ་སྡང་འཕེལ། གྲོགས་གཏི་མུག་ཅན་བསྟེན་ན་གཏི་མུག་འཕེལ། གྲོགས་དད་པ་ཅན་བསྟེན་ན་དད་པ་འཕེལ།
    གྲོགས་སྙིང་རྗེ་ཅན་བསྟེན་ན་སྙིང་རྗེ་འཕེལ། གསུངས་ནི་རེད། ཇི་སྲིད་དུ་ས་དང་པོ་རབ་ཏུ་དགའ་བ་མ་ཐོབ་ཀྱི་བར་དུ་གྲོགས་དག་དག་གི་དབང་ལ་རག་ལས་འགྲོ་ནི་རེད།དེའི་ཕྱིར་ན།
    གྲོགས་ངན་སྤང་རྒྱུ་བོ་རྩ་བ་རེད། ད་སྔོན་ཡན་གྲོགས་ངན་པ་དང་འགྲོགས་ཡོད་ཀྱང་།
  14: དེང་ཕྱིན་ཆད་གྲོགས་བཟང་པོ་དང་འགྲོག་རྒྱུ་དེ་རྩ་བ་རེད། བླ་མ་རིན་པོ་ཆེ་མི་ཕམ་ཚང་གིས་གསུངས་ཆོས་ཡོད་ཀི
    འདུ་འཛི་ཀུན་ཏུ་སྤང་བར་གྱིས།། གལ་ཏེ་དེ་སྤང་མ་ནུས་ན། དམ་པ་དག་དང་འགྲོགས་པར་གྱིས།།
    དེ་ཉིད་དེ་ཡི་སྨན་ཡིན་ནོ།། གསུངས་ནི་རེད། དེའི་ཕྱིར་ན། འདུ་འཛི་དེ་སྤང་དགོས་ནི་རེད།
    གལ་ཏེ་དེ་སྤང་མ་ནུས་ན་ཡང་ཡོན་ཏན་ཅན་དང་ཁྱོད་འགྲོགས་དང་། དེ་དེའི་སྨན་ཡིན། ཡོན་ཏན་ཅན་གྱིས་ཁྱོད་རིམ་གྱིས་རིམ་གྱིས་བྱང་ཆུབ་ཀྱི་ལམ་ལ་བསྒྱུར་འགྲོ་གསུངས་ནི་རེད།
    གྲོགས་བཟང་པོ་བསྟེན། གྲོགས་དེ་གཟབ་གཟབ་ཀྱིས། གྲོགས་བཟང་པོ་ཉིད་དང་འགྲོགས་ན་རྒྱུད་ལ་རང་ཤུགས་ཀྱིས་དམ་པའི་ཡོན་ཏན་ལྷག་ལུས་མེད་པར་འགོ་འོང་ནི་རེད།
    བླ་མ་དགེ་བའི་བཤེས་གཉེན་མཚན་ཉིད་དང་ལྡན་པ་ཟེར་ནི་རེད། མཚན་ཉིད་དང་ལྡན་ཟེར་རྒྱུ་བོ།
    བླ་མ་དེ་མཁས་བཙུན་བཟང་པོའི་ཡོན་ཏན་དང་ལྡན་པ་ཞིག་ཡིན་ན།དེ་སྤྱི་ཁྱབ་སོར་བྱང་སྔགས་གསུམ་ཐམས་ཅད་ཀྱི་ཐུན་མོང་གི་བླ་མའི་མཚན་ཉིད་རེད།དེའི་སྟེང་དུ་སོ་སོར་ཐར་བ་རང་གི་སྐབས་ན་ལྔ་ཕྲུགས་ཀྱི་ཡོན་ཏན་ཉི་ཤུ་རྩ་ལྔ་ཟེར་བ་རྩི་རྒྱུ་ཡང་ཡོད་ཀི་ད།
    གཙོ་བོ་ཚུལ་ཁྲིམས་དང་ལྡན་པ་དང་འདུལ་བ་ལ་མཁས་པ་དེ་རྩ་བ་ཨོས་རེད། བྱང་ཆུབ་སེམས་དཔའི་སྐབས་སུ་བྱང་ཆུབ་སེམས་བཅོས་མ་མ་ཡིན་པ་ཞིག་ཐུགས་རྒྱུད་ལ་ཡོད་ན་དེ་བླ་མ་རེད།
    གསང་སྔགས་རྡོ་རྗེ་ཐེག་པ་ཡིན་ན། འདིར་སྒྲ་ཐག་མི་གསལ་བས་ཚིག་འབྲུ་འགའ་འབྲི་རྒྱུ་མ་རྙེད།
  15: རང་བཞིན་ཤུགས་ཀྱིས་བླ་མའི་བྱིན་རླབས་ཀྱིས་ཡོན་ཏན་ཡར་ངོའི་ཟླ་ལྟར་འཕེལ་བར་འགྱུར་ནི་རེད།
    འདོད་ཆགས་ཞེ་སྡང་གཏི་མུག་སྟེ་ཉེས་པ་ཀུན་ཀྱང་ཟད་འགྲོ་ནི་རེད། དེའི་ཕྱིར་ན། བཤེས་གཉེན་དམ་པ་རང་གི་ལུས་བས་ཀྱང་གཅེས་ཤིག་དགོས་གསུངས་ཡོད་ནི་རེད།
    དཔེར་ན།སོ་སོར་ཐར་བའི་གནས་སྐབས་ན། མཁན་པོ་ལ་བའི་འདུ་ཤེས་སྐྱེད་པར་བྱའོ།།གསུངས་བས།རང་གི་ཕ་འདྲ་འདྲ་ཞིག
    བྱང་ཆུབ་སེམས་དཔའི་གནས་སྐབས་ན།བཤེས་གཉེན་དམ་པ་རང་གི་ལུས་བས་ཀྱང་གཅེས་ཤིག་ཁྱད་པར་དུ་གསང་སྔགས་རྡོ་རྗེ་ཐེག་པ་སྟེ།
    རྫོགས་པ་ཆེན་པོའི་སྐབས་སུ་ནི་མིག་དང་སྙིང་ལས་ཀྱང་བླ་མ་དེ་གཅེས་པར་འཛིན་དགོས་ནི་རེད།
    བླ་མ་ལ་བསྟེན་ནས་དགེ་བའི་ལས་ཤིག་བསྒྲུབ་ན་ཕན་ཡོན་ལོས་ཡོད་ད། ལུང་མ་བསྟན་གྱི་བྱ་བ་ཞིག་བསྒྲུབ་ཀྱིན་བསྡད་ན་ཡང་རང་གི་རྒྱུད་ཀྱི་སྒྲིབ་པ་ཐམས་ཅད་དག་ཡོན་ཏན་ཐམས་ཅད་གོང་ནས་གོང་དུ་འཕེལ་བར་འགྱུར་གསུངས་ནི་རེད།
    རེད་ད་ནི།བླ་མ་ལུས་བས་ཀྱང་གཅེས་པར་འཛིན་ཟེར་བ་ཧ་ཅང་དཀའ་མོ་རེད།བླ་མ་མཛུབ་ཆུང་མ་ལས་ཀྱང་གཅེས་པར་འཛིན་པ་རྒྱལ་སྲས་ལག་ལེན་ཡིན་ཞེ་ན།
    ལུས་འདི་ན་ཡོངས་སུ་རྫོགས་པ་དེ་ཅུང་ཟད་ཅིག་ལ་མཛུབ་ཆུང་མ་དེའི་མགོ་ལེ་གཅད་དགོས་ན་དེའི་ཨོས་དགའ་གི་ད།བླ་མའི་སྐུ་སྲོག་གི་ཕྱིར་དུ་རང་གི་མཛུབ་ཆུང་མའི་མགོ་གཅད་དགོས་ཀྱང་།
    དེང་སང་གི་གནས་སྐབས་ན་ངོ་མ་དཀའ་མོ་རེད།དེ་ཙམ་མ་ཐུབ་ཀྱང་བླ་མ་ལ་མངོན་ལྐོག་མེད་པའི་ལས་ཀ་རེད་ཡ།
  16: དངོས་སུ་དགའ། ལྐོག་ནས་བླ་མའི་བླ་བཙག་བླ་མ་དང་སློབ་མ་གཞན་ལ་དབྱེན་བཀྱེས། བླ་མར་ཕྲག་དོག་བྱས།
    དེ་ལྟ་བུ་མ་བྱེད།སོ་སོར་ཐར་བའི་སྐབས་ནས་བཤད་པ་བཞིན་དུ། བླ་མ་ལ་ཕའི་འདུ་ཤེས་བསྐྱེད་པར་བྱའོ།།
    ཕ་རྒན་དྲིན་ཆེན་མ་རྒན་དྲིན་ཆེན་འདྲ་འདྲ་ཞིག་གི་བསམ་པ་བཟུང་ན། ཕལ་ཆེར་དེས་ཆོག་གི་དེ་མ་གཏོགས་རང་གི་ལུས་བས་ཀྱང་ཟེར་བ་ཧ་ཅང་དཀའ་མོ་རེད།
    ད་དེ་ཡོང་ཟེར་བ་ནམ་ཞིག་གི་གནས་སྐབས་ན་སྨོན་ལམ་འདེབས་པའི་ཡུལ་རེད། ཟེར་ད་ཟེར། བླ་མ་ལ་སྐུང་གཞི་ཐེབས་པའི་ཚེ།
    ཕ་བོ་ཁོའི་སྲོག་འདི་དང་བརྗེ་ཐབས་ཤིག་མེད་ཀི་མ་གཏོགས་སྲོག་འདི་དང་བརྗེ་འཇོག་ཟེར་མོད།སྲོག་ད་མི་དགོས་ཀི
    ཁྱོད་རང་གི་མཛུབ་ཆུང་མ་དེ་རྩ་བ་ནས་ཆོད་ཐོངས་དང་བླ་མའི་སྐུ་སྲོག་བླུ་ཐུབ་ཟེར་ཡང་མང་ཆེ་བ་ལ་དཀའ་མོ་རེད།
    སྙིགས་མའི་སེམས་ཅན་ཟེར་རྒྱུ་མེད་ཀི ཕལ་ཆེར་སོ་སོའི་སྐྱེ་བོ་ཞིག་ཡིན་ནས་བཟུང་སྟེ་དཀའ་མོ་ཨོས་རེད་ད།
    མདོར་ན།བླ་མ་དེ་རང་གི་མ་རྒན་དྲིན་ཆེན་མ་འདྲ་ཞིག་ཏུ་ལྟོས།ཡང་མང་ཆེ་བ་ཞིག་གིས་མ་རྒན་རིགས་ཡོང་དུས་སྤྲོ་ལངས་ཡོང་བ།
    དེའི་མ་རྒན་འདྲ་འདྲ་ཞིག་ཟེར་ནི་མ་རེད།ལ་ཕྱེད་དེའི་ངོ་མ་ཁ་ཞེ་གཉིས་མེད་ཀྱིས་མ་རྒན་དེ་ཨ་ཙིས་ཤིག་གཅེས་ཆོས་ཁྲིམས་དམར་ཨོས་ཁྲིམས།
    གཅེས་ནི་དམར་ནིའི་མ་རྒན་འདྲ་འདྲ་ཞིག་ཏུ་བླ་མ་ལ་ལྟོས། བླ་མ་ལ་བླ་མ་བཙག་བླ་མ་དང་གཞན་ཐམས་ཅད་ལ་མཁའ་ཁ་མ་བཀྱེ།
  17: དེ་ལྟ་བུ་ཀྱིས་དང་ཕལ་ཆེར་ཕལ་ཆེར་ཉན་གི སྙིགས་མའི་གནས་སྐབས་ན་དེ་ལྟ་བུ་མ་གཏོགས་དཀའ་མོ་རེད།
    སློབ་བྲག་མར་བས་ཀྱང་གསུངས་ཆོས་ཡོད་ཀི རྗེ་བཙུན་མི་ལ་རས་པ་ལ།ཁོང་གིས་ཁྱེད་ལ་སྡུག་གཏད་རྒྱུ་འདྲ་ཞིག་གཏད་མི་དགོས།
    ཁྱེད་འདྲ་འདྲའི་སློབ་མ་སྣོད་ལྡན་ཡང་འོང་དཀའ། ཁོང་འདྲ་འདྲའི་བླ་མ་གྲུབ་ཐོབ་ཀྱང་འོང་དཀའ།
    ཁྱོད་ཀྱིས་སློབ་མ་ཐམས་ཅད་འཇམ་པོས་སྒོ་ནས་སྐྱོངས་གསུངས་ནི་རེད། སྙིགས་མའི་གནས་སྐབས་ན་ངོ་མ་བླ་མས་བཀའ་བཀྱོན་ཞིག་མ་དགོས།
    བླ་མའི་ཞལ་གྱིས་གསུངས་ཉེས་ཚིག་ངན་ཞིག་ཨེ་རེད་གོ་བསམ་རྒྱུ་ཞིག་ཡིན་ནའང་། སྙིགས་མའི་སྐྱེ་བོ་ཐམས་ཅད་སྤྲོ་ལངས་འགྲོ་ནི་རེད་ད།
    དེ་ཡང་བཅོས་དགོས་ནི་རེད། ཡོན་ཏན་ཐམས་ཅད་ཀྱི་རྩ་བ་བླ་མ་ལ་བསྟེན་ནི་རེད། མདོ་ཕར་ཕྱིན་ཐེག་པའི་གནས་སྐབས་ན།
    སངས་རྒྱས་ཆོས་རྣམས་མ་ལུས་དགེ་བའི་བཤེས་ལ་བསྟེན་ཏོ་ཞེས།། ཡོན་ཏན་ཀུན་གྱི་མཆོག་མངའ་རྒྱལ་བས་དེ་སྐད་གསུངས།།
    གསུངས་ནི་རེད། སངས་རྒྱས་ཀྱི་ཆོས་ཤིག་རང་རྒྱུད་ལ་ཉམས་སུ་ལེན་དགོས་ན། རང་སྟོབས ་ཀྱིས་ཆོས་གང་ཉམས་སུ་བླང་ཡང་།
    ཆོས་ཀྱི་ཚིག་དོན་ཤེས་མ་ཤེས་ཡོད་ནི་མ་རེད། ཆོས་ཀྱི་བྱིན་རླབས་རྒྱུད་ལ་འཇུག་ནི་མ་རེད།
    གསང་སྔགས་རྡོ་རྗེ་ཐེག་པའི་སྐབས་སུ་བླ་མ་ལ་མ་བསྟེན་པར་ཆོས་ཤིག་རང་སྟོབས་ཀྱིས་ཉམས་སུ་བླངས་ན།
    བྱིན་རླབས་མི་འཇུག་པས་མ་ཚད། ད་དུང་གསང་སྔགས་ལ་དཔང་ཟོས་པའི་ཉེས་པ་ངན་སོང་ལ་སྐྱེ་སྤྱད་པོའང་དེ་རེད།དེའི་ཕྱིར་ན།
    བླ་མ་ལ་བསྟེན་ཚར་ནས་བཟུང་སྟེ།
  18: ཡོན་ཏན་དང་ལྡན་ཡང་འདྲ་མི་ལྡན་ཡང་འདྲ། སྤྱི་བོའི་གཙུག་གི་ནོར་བུ་བཞིན་དུ་བཀུར་བར་བྱེད་དགོས་ནི་རེད།
    ། གསུངས་ནི་རེད། འཇིག་རྟེན་ཁམས་ཀྱི་ལྷ་མཐུ་བོ་ཆེ་ཀླུ་མཐུ་བོ་ཆེ་སྡེ་བརྒྱུད་མི་མ་ཡིན།
    དེ་དག་ཐམས་ཅད་རང་ཡང་འཁོར་བའི་གནས་ན་ཡོད་ནི་རེད།འཁོར་བའི་གནས་ན་ཡོད་པ་དེ་ལ་སྐྱབས་སུ་སོང་ན་སྐྱབས་ཐུབ་ནི་མ་རེད།
    དཔེ་ཆུས་ཁྱེར་མི་ལ་མིས་འཇུས་འདྲ།། ཅན་པོ་དེ་རེད། དེང་སང་གི་གནས་སྐབས་ན་ངོ་མ་མང་ཆེ་བ་ཞིག་གིས།
    གཞི་བདག་ལྷ་ཀླུ་བཙན་མ་མོ་འཇིག་རྟེན་པ་ཞིག་རྟེན་རྒྱུ་ལ་གཙོ་བོ་བྱེད་ནི་རེད་ད། དེ་ལྟར་མ་བྱེད་གསུངས་ནི་རེད།
    དེ་ལྟར་བྱས་ན་སྐྱབས་འགྲོའི་སྡོམ་པ་ཡང་ཉམས་པར་འགྱུར་ནི་རེད། སངས་རྒྱས་ལ་སྐྱབས་སུ་སོང་ནས་བཟུང་སྟེ།
    ལྷ་མཐུ་བོ་ཆེ་ཀླུ་མཐུ་བོ་ཆེ་སྡེ་བརྒྱད་མི་མ་ཡིན་ཐམས་ཅད་གཏན་གྱི་སྐྱབས་གནས་སུ་འཛིན་མི་ཉན་གསུངས་ཡོད་ནི་རེད།
    དེའི་ཕྱིར་ན། གཏན་དུ་མི་བསླུ་བ་གང་ཡིན་ན། དཀོན་མཆོག་རིན་པོ་ཆེ་རྣམ་པ་གསུམ་ལ་སྐྱབས་སུ་འགྲོ་དགོས་ནི་རེད།
    སྐྱབས་སུ་འགྲོ་ཟེར་བ་དེ་ཇི་ལྟ་བུ་ཞིག་ལ་ཟེར་ནི་ཡིན་ན་དམ་བཅའ་ཞིག་རེད། རང་གི་སྟོན་པ་དེ་སངས་རྒྱས་བཅོས་ལྡན་འདས་མ་གཏོགས་གཞན་མིན།
    སངས་རྒྱས་བཅོས་ལྡན་འདས་སྟོན་པ་ཡིན་བསམ་རྒྱུའི་དམ་བཅའ་ཡང་དག་པ་ཞིག་རང་གི་རྒྱུད་ལ་སྐྱེ་རྒྱུ་དང་ཆོས་ཟེར་རྒྱུ་བོ།
    སངས་རྒྱས་ཀྱིས་གསུངས་བའི་ཆོས་ཁོ་ན་ཉམས་སུ་ལེན་དེ་མ་གཏོགས། སངས་རྒྱས་ཀྱི་ཆོས་དང་འགལ་བར་གྱུར་བའི་ཆོས་དེ་ཉམས་སུ་མི་ལེན་བསམ་རྒྱུའི་དམ་བཅའ་དེ་ཡོད་ན་ཆོས་ལ་སྐྱབས་སུ་འགྲོ་བ་ཟེར་ནི་རེད།
  19: རང་གི་གྲོགས་དེ། སངས་རྒྱས་ཀྱི་རྗེས་སུ་འཇུག་པའི་དགེ་འདུན་པ་མ་གཏོགས། གྲོགས་གཞན་ལ་མི་འགྲོགས་བསམ་རྒྱུ་བོ་དགེ་འདུན་ལ་སྐྱབས་སུ་འགྲོ་བ་རེད།
    དེའི་ཕྱིར་ན།དཀོན་མཆོག་རིན་པོ་ཆེ་རྣམ་པ་གསུམ་དུས་ད་ནས་བཟུང་སྟེ། ཇི་སྲིད་བྱང་ཆུབ་སྙིང་པོ་མ་ཐོབ་ཀྱི་བར་དུ་རང་གི་ལུས་དང་སྲོག་ལ་ཐུག་ན་ཡང་གཏན་དུ་མི་སྤང་།
    དུས་རྒྱུན་དུ་གསོལ་བ་འདེབས། དད་པ་འཇོག བསམ་རྒྱུའི་དམ་བཅའ་ཞིག་ཡོད་ན་ཧ་ལམ་སྐྱབས་སུ་འགྲོ་བ་མདོར་བསྡུས་པ་ཙམ་ཞིག་ཨོས་རེད།
    ཤིན་ཏུ་བཟོད་པར་དཀའ་བ་དམྱལ་བ་ཡི་དྭགས་དུད་འགྲོ་སྟེ། དམྱལ་བ་ཚ་གྲང་།ཡི་དྭགས་བཀྲེས་སྐོམ།དུད་འགྲོ་བླུན་རྨོངས་རེད།དེའི་སྡུག་བསྔལ་དེ་བཟོད་པར་དཀའ་བ་རེད།
    དཔེར་ན། སྡུག་བསྔལ་གཅིག་ལ་བསམ་བློ་བཏང་ན། དམྱལ་བའི་ས་ཕྱོགས་ཐམས་ཅད་ལྕགས་སྲེག་གི་མེ་ལྕེ་རབ་ཏུ་འབར་བའི་ནང་དུ།རང་གི་ལུས་པོ་དེ་ཡང་ཆེ་ཞིང་བརྗིད་ལ་རེག་བྱ་ཡང་ཆུང་དུ་ཙམ་ཞིག་མི་བཟོད་པར་གྱུར་ནས།གཤིན་རྗེའི་སྐྱེས་བུ་མང་པོས།
    སེག་གིས་དྲས། ཐོ་བས་བརྡུངས། མཚོན་ཆས་བསྣུན། དེ་ལྟ་བུའི་སྡུག་བསྔལ་ཡང་ཤི་ཡང་གསོན།ཚེ་ཚད་ལ་བསམ་བློ་བཏང་ན་མི་ལོ་བྱེ་བ་གཉིས་ཙམ་ཞིག་སོང་ན་ཡང་།
    ད་དུང་དམྱལ་བ་ཡང་སོས་ཀྱི་ཞག་གཅིག་ཙམ་ཡང་སོང་ཨི་ཡ་ཁུ་གོ་དེ་ལྟ་བུའི་སྡུག་བསྔལ་ཞིག་མྱང་དགོས་ནི་རེད་།
    དེ་ཚང་མ་ཡང་གང་ལས་བྱུང་ནི་ཡིན་ན། གཙོ་བོ་མི་དགེ་བ་ལས་བྱུང་ནི་རེད་།རེད་ཡ། མི་དགེ་བ་དེ་ཅི་འདྲ་ཞིག་ལ་ཟེར་ནི་རེད་ཅེ་ན།
  20: གཙོ་བོ། བསམ་པ་དགེ་དང་མི་དགེའི་བྱེ་བྲག་ལས།། དགེ་སྡིག་གཟུགས་བརྙན་ཆེ་ཆུང་རྗེས་མི་འགྲོ།།
    ་གསུངས་བ་བཞིན་དགེ་བ་དང་སྡིག་པ་གཉིས་ཀ་གཙོ་བོ་སེམས་ཀྱི་སྟེང་ནས་འཇོག་དགོས་ནི་རེད།
    ལུས་ངག་གི་དགེ་སྡིག་དེ་ཆུང་ཆུང་རེད། རེད་ཡ། བླ་མ་ཕལ་ཆེར་གྱིས་གསུངས་ན། ལུས་ངག་གི་དགེ་སྡིག་ལ་ཆེ་བོ་ཞིག་གི་ནུས་པ་ཡོད་ནི་མ་རེད་ལུང་མ་བསྟན་ཡིན་ནི་རེད།
    ཅེས་སྔར་གྱི་བླ་མ་འགའ་རེ་ལ་གསུངས་སྲོལ་ཡོད་ཀི་ད། དེ་ཅིག་མ་རེད། ལུས་ངག་གི་དགེ་སྡིག་ལ་ཡང་།
    དགེ་སྡིག་ལོས་ཡོད་རེད།དཔེར་ན་མངོན་པ་མཛོད་ཐེག་དམན་གྱི་སྐབས་རེད་ད།ཁམས་བྱེ་རྒྱུད་ཀྱི་རབ་དབྱེ་བཤད་པའི་གནས་སྐབས་ན།
    ལུས་ངག་གི་སྟེང་ལ་ཡང་དགེ་བ་ཡོད་པར་རྒྱུ་ཆེར་བཤད་ཨོས་ཡོད་ཀི དེ་མིན་ན་ཡང་། ཁྱིམ་བདག་དཔལ་སྐྱེས་ཀྱི་རྒྱུད་ན་ཐར་བའི་ས་བོན་ཡོད་ཟེར་རྒྱུ་དེ་ཡང་ལུང་མ་བསྟན་གྱི་བསམ་པ་ཞིག་གིས་མཆོད་རྟེན་ཞིག་ལ་བསྐོར་བ་བྱས་པས་ཐར་བའི་ས་བོན་ཐེབས་སོང་ཞིག
    ལུས་ངག་ལ་དགེ་བ་མེད་ཀི་ཟེར་ནི་མ་རེད།དགེ་སྡུག་ཆེ་ཆུང་གཟུགས་བརྙན་རྗེས་མི་འགྲོ་ཟེར་ནི་རེད་ལུས་ངག་གི་དགེ་བ་དེ་ཆུང་ཆུང་རེད།
    སྡིག་པ་དེ་ཡང་ཆུང་ཆུང་རེད།གཙོ་བོ་སེམས་ཀྱི་དགེ་བ་ཞིག་དགོས་ནི་རེད། ཁྱད་པར་དུ་མགོན་པོ་ཀླུ་གྲུབ་ཀྱིས།
    འདོད་ཆགས་ཞེ་སྡང་གཏི་མུག་གསུམ།། དེས་བསྐྱེད་ལས་ནི་མི་དགེ་བ།། མ་ཆགས་མི་སྡང་གཏི་མུག་མེད།།
    དེས་བསྐྱེད་ལས་ནི་དགེ་བའོ།། གསུངས་ནི་རེད།
  21: དགེ་བ་མཚན་ཉིད་པ། དགེ་བ་ཡང་དག་པ། དགེ་བ་སྟོབས་ཆེ་བ་ཞིག་ཤེས་དགོས་ན། མ་ཆགས་པ་དང་།
    མི་སྡང་བ་དང་། གཏི་མུག་མེད་པས་ཀུན་ནས་བསླངས་བའི་ལུས་ངག་གི་ལས་གང་ཡིན་ཡང་།གཙོ་བོ་དགེ་བའི་ཕྱོགས་རེད།
    མི་དགེ་བ་ཡིན་ན།འདོད་ཆགས་ཞེ་སྡང་གཏི་མུག་གིས་ཀུན་ནས་བསླངས་པའི་བྱ་བ་ཐམས་ཅད་མི་དགེ་བ་རེད།
    རེད་ཡ། ཡང་ལ་ཕྱེད་ཀྱིས་བཤད་ན། ཨོ་རེད། མ་ཆགས་མི་སྡང་གཏི་མུག་མེད་གསུམ་གྱིས་ཀུན་ནས་བསླངས་བའི་ལུས་ངག་གི་མི་དགེ་བའང་དགེ་བ་རེད།
    དེ་ལྟ་བུ་གསུངས་སྲོལ་ཨོས་ཡོད་ཀི གཞན་ཕྱིར་འགྱུར་ན་ལུས་ངག་མི་དགེ་བདུན། གནང་བའི་སྲོལ་ཡོད་དོན་ལ་དགེ་བ་ཡིན།
    གསུངས་ནི་རེད། དེ་ཡིན་ནས་བཟུང་སྟེ་དགེ་བ་རེད་ཟེར་ནི་རེད་ད། དེ་ཡང་དེ་ཙམ་ཞིག་ལ་གསུངས་ནི་མ་རེད།
    ལུས་ངག་གི་མི་དགེ་བ་དགེ་བ་རེད་ཀྱང་ཟེར་ནི་མ་རེད་ད། ལུས་ངག་གི་མི་དགེ་བ་དེ་དགེ་བ་ཆེན་པོས་ཟིལ་གྱིས་མནན་སོང་བས།
    དེ་ལ་རྣམ་སྨིན་ཆུང་དུ་མ་གཏོགས་མི་འབྱིན་པས་ན་དགེ་བའི་མིང་བཏགས་ནི་རེད་མ་གཏོགས། ལུས་ངག་གིས་མི་དགེ་བ་བསགས་པ་དེ་ཡང་ཁོ་རང་མི་དགེ་བ་ཞིག་འབྱུང་ནི་རེད།
    དཔེར་ན།དེད་དཔོན་སྙིང་རྗེ་ཅན་གྱིས་ཀྱང་། སྙིང་རྗེས་ཀུན་ནས་བསླངས་བས་མི་ནག་མདུང་ཐུང་ཅན་བསད་པས།
    སྐལ་བ་བཞི་ཁྲིའི་ཚོགས་རྫོགས་སོང་ཞིག་རེད་ད། ལུས་ངག་གི་ལས་མི་བསད་རྒྱུ་བོ་མི་དགེ་བ་རེད།
    མི་དགེ་བ་ཡིན་ནི་དེ་དགེ་བའི་ལོག་མ་སོང་ཞིག་ཡིན་ན།
  22: བདག་ཅག་གི་སྟོན་པ་ཐུགས་རྗེ་ཅན་མངོན་པར་རྫོགས་པར་སངས་རྒྱས་པའི་གནས་སྐབས་ན། སྐུ་ལུས་ལ་སེང་ལྡེང་གི་ཚེར་བུ་ཟུག་རྒྱུ།
    དཔེ་དེ་བཞིན་དུ། ལྷས་སྦྱིན་གྱིས་རྒྱལ་སྲས་འཇམ་དབྱངས་ལ་མཚོན་བསྣུན་རྒྱུ་དེ་ཡང་སྔོན་གྱི་རྣམ་སྨིན་ཡིན་གསུངས་བས།
    བཅོམ་ལྡན་འདས་ཀྱིས་ཀྱང་རྣམ་སྨིན་མྱངས་ཚུལ་མཛད་ཨོས་ཡོད་ཀི དེའི་ན་དེང་སང་ཟེར་སྲོལ་ལྟར་ན།
    ལུས་ངག་གི་མི་དགེ་བ་དགེ་བ་ཡིན། །དགེ་བས་ཀུན་ནས་བསླངས་བས་སྲོག་བཅད་ན་ཡང་དགེ་བ་ཡིན་ཟེར་གི་ད་།
    ལུས་ངག་གི་དེ་མི་དགེ་བ་རེད་ད་མི་དགེ་བ་དགེ་བ་ཆེན་པོས་ཁ་བསྒྱུར་སོང་དུས་རྣམ་སྨིན་འབྱིན་རྒྱུ་བོ་ཆུང་འགྲོ་ནི་རེད།དེའི་ཕྱིར་ན།
    དགེ་བའི་མིང་བཏགས་བཏང་ནི་རེད། ངན་སོང་གསུམ་གྱི་སྡུག་བསྔལ་དེ་ཡང་གཙོ་བོ་སེམས་ཀྱི་སྟེང་ནས་འབྱུང་ཡོང་ནི་རེད།
    བསམ་པ་དེ་དགེ་བའི་ལམ་དུ་འཇོག་རྒྱུ་བོ་གཙོ་བོ་རེད། མདོར་ན། འགྲོ་བ་རིགས་དྲུག་གི་སྡུག་བསྔལ་ཞིག་ཡོད་ཚད་པོ་མི་དགེ་བ་ལས་འབྱུང་ནི་རེད།
    བདེ་བ་ཞིག་ཡོད་ཚད་པོ་དགེ་བ་ལས་འབྱུང་ནི་རེད། ཟག་བཅས་ཀྱི་དགེ་བ་དང་སྡུག་བསྔལ་གཉིས་ཀ་ཟད་པར་བྱེད་པ།
    ཟག་མེད་སྟོང་པ་ཉིད་ཀྱི་དོན་བསྒོམ་པ་དེ་རེད། དེས་ནི། ཁམས་གསུམ་འཁོར་བའི་གནས་ཀྱི་བདེ་སྡུག་གཉིས་ཀ་ཡང་རྩ་བ་ནས་ཟད་དེ།
    བདེ་བ་ཅན་ལ་སོགས་པའི་ཟག་མེད་ཀྱི་བདེ་བ་འབའ་ཞིག་མྱོང་བར་བྱེད་ནི་རེད། དེའི་ཕྱིར་ན།དགེ་བ་བསྒྲུབ་པ་རྒྱལ་སྲས་ལག་ལེན་ཡིན་གསུངས་ནི་རེད།
    གསུངས་ནི་རེད།
  23: ངན་སོང་གསུམ་དང་ཁྱད་པར་དུ་དམྱལ་བ་ན་ཉི་ཚེ་བ་ཚོར་བདེ་བ་ཅུང་ཟད་རེ་སྐབས་སྐབས་སུ་ཨོས་ཡོད་ཀི་མ་གཏོགས།
    རྩ་བའི་དམྱལ་བ་ཚ་དམྱལ་དང་གྲང་དམྱལ་ན་བདེ་བ་ཅུང་ཟད་ཙམ་ཡང་མེད་ཀི དམྱལ་བའི་གནས་སྐབས་ན་གཤིན་རྗེའི་ཕོ་ཉ་ཐམས་ཅད་ཀྱིས་མགོ་ལ་ལྕགས་ཀྱི་ཐོ་ལུམ་བསྣུན་ཏེ་དབང་པོ་ཤོར་སོང་བ་བདེ་བ་ལ་རློམ་ནི་རེད་ཟེར་ནི་ཨོས་རེད།
    དེ་མ་གཏོགས་བདེ་བ་ཞིག་མེད་ཀིཡི་དྭགས་དང་དུད་འགྲོ་ལ་སྐབས་སྐབས་སུ་བདེ་བ་ཡོད་ས་ཡང་ཡོད་ཀི
    གཞན་ཡང་ལྷ་དང་མི་དང་ལྷ་མིན་རྣམས་ལ་བདེ་བ་ཡོད་སྣང་ཤར་ནི་རེད་ད། དེ་ཡང་འགྱུར་བའི་སྡུག་བསྔལ་ཅན་རེད།
    རྩྭ་མགོར་ཟིལ་བ་ཞིག་ཆགས་ན་དེ་སྐད་ཅིག་གིས་འགྱུར་འགྲོ་བ་བཞིན་དུ་འུ་ཅག་འཇིག་རྟེན་མི་ཡུལ་ན་ཅི་འདྲ་འདྲའི་བདེ་བ་ཞིག་ཡོད་ན་ཡང་ཡུན་རིང་ཐུང་ལ་བསམ་བློ་བཏང་ན་ལོ་དྲུག་ཅུ་བདུན་ཅུ་བརྒྱད་ཅུ་དེ་ལྟ་བུ་ཞིག་མ་གཏོགས་བདེ་བ་མྱོང་ཚེ་མེད་ཀི
    བདེ་བ་དེ་ཡང་འགྱུར་བའི་སྡུག་ བསྔལ་གྱི་བདག་ཉིད་ཅན་ཞིག་རེད། དེའི་ཕྱིར་ན། འཁོར་བའི་བདེ་བ་གང་ལ་ཡང་ཆགས་མི་ཉན།
    གཏན་དུ་བདེ་བ་ཟེར་རྒྱུ་བོ་ཟག་མེད་ཀྱི་བདེ་བ་སངས་རྒྱས་དང་བྱང་ཆུབ་སེམས་དཔའི་གོ་འཕང་འཐོབ་རྒྱུ་བོ་དེ་རེད།
    སངས་རྒྱས་དང་བྱང་སེམས་དཔའ་མ་ཤེས་བཞག་ན་ཡང་། འུ་ཅག་གིས་བདེ་བ་ཅན་དུ་སྐྱེ་བར་སྨོན་ལམ་འདེབས་དང་།
    བདེ་བ་ཅན་དུ་སྐྱེ་ཚར་ནས་བཟུང་སྟེ། དེ་ན་སྡུག་བསྔལ་གྱི་སྒྲ་ཙམ་ཡང་མྱོང་རྒྱུ་ཡོད་ནི་མ་རེད།
    ཕྱིན་ཆད་ཡང་སྡུག་བསྔལ་གྱི་གོ་སྐབས་ཤིག་མྱང་ཡོང་རྒྱུ་ཨེ་ཡོད་དམ་སྙམ་ན་ཡོད་ནི་མ་རེད།
  24: བདེ་བ་ཅད་དུ་སྐྱེ་སླ་བ་སྐྱེས་ན་ཕན་ཡོན་ཆེ་བ་རེད།སྐྱེས་ན་ཕན་ཡོན་ཆེ་བའི་རྒྱུ་མཚན།
    བདེ་བ་ཅན་ན་སྡུག་བསྔལ་མེད་པ་དང་།བདེ་བ་ཅན་ནས་སླར་མི་ལྡོག་པ་དེ་བདེ་བ་ཅན་གྱི་ཁྱད་ཆོས་ཀྱི་གཙོ་བོ་ཨོས་རེད།
    དེའི་ཕྱིར་ན། བདེ་བ་ཅན་གྱི་ཞིང་ཁམས་སུ་སྐྱེ་བར་སྨོན་ལམ་འདེབས་རྒྱུ་བོ་དེ་ཐར་བའི་གོ་འཕང་ངོ་མ་བོ་ཨོས་རེད།
    ཐོག་མ་མེད་པའི་དུས་ནས་སེམས་ཅན་ཐམས་ཅད་ཕ་དང་མར་མ་གྱུར་བ་གཅིག་ཀྱང་མེད་པས། ཕ་དང་མར་གྱུར་བའི་དུས་སུ་ད་ལྟའི་ཕ་མ་བཞིན་དུ་ཟས་ཀྱི་ཕུད་བྱིན་གོས་ཀྱིས་རྩེས་གཡོགས་ཤིན་ཏུ་བྱམས་པའི་བསམ་སྦྱོར་གཉིས་ཀྱིས་སྐྱེད་བསྲིང་།དཔེར་ན།
    བུ་ན་བ་བས་ཀྱང་རང་ཤི་བ་འདེམསྣབས་ཁས་ཕྱིས། མི་གཙང་བ་ལག་པས་ཕྱིས། ཅི་འདྲ་འདྲའི་མ་དེས་གཅེས་སྨྲས་ཤིག་བྱས་ཞིག་ཡིན་ན།
    འུ་ཅག་གིས་ད་ལྟའི་མ་རྒན་གཅིག་པུ་མ་གཏོགས་མི་གོ་ནི་རེད། མི་དྲན་ནི་རེད་མ་གཏོགས། མ་རྒན་ཚང་མ་ཡང་འདྲ་འདྲ་འདྲི་འདྲི་རེད།
    དེ་ལྟ་བུའི་དྲིན་མོ་ཆེ་རྣམས་བསྒྱུར་ཏེ།ང་རང་ཉིད་རྐྱང་བ་ཐར་བ་ཐོབ་ན་བདེ་བ་ཐོབ་ན་བསམས་ན།
    འཇིག་རྟེན་མི་ལུགས་ཀྱི་ཡང་དེ་ངོ་ཚ་བ་ཞིག་སྤོས་རེད། བཟང་བར་བཟང་ངོ་མེད།ངན་པར་ངན་ངོ་མེད།།
    ཟེར་བ་ལྟ་བུ་ཞིག་ཨོས་རེད།བྱང་ཆུབ་སེམས་དཔའ་རྣམས་ཀྱིས་དེ་བས་ཀྱང་དྲིན་ལན་འཇལ་དགོས་ངེས་པ་ཅན་རེད།དེའི་ཕྱིར་ན།
    རང་ལས་ཀྱང་དྲིན་ཆེ་བ།མ་རྒན་སེམས་ཅད་ཐམས་ཅད་རེད།
  25: དཔལ་སྤྲུལ་ཚང་གིས། ད་ལྟ་གར་ཡོད་འདིར་ཡོད་ཕྱོགས་མགོ་རང་མི་ཤེས། བདེ་སྡུག་ཅི་འདྲ་མྱོང་སྙམ་སྙིང་རྗེ་ཞིག་སྐྱེས་བྱུང་།།
    གསུངས་ནི་རེད།འུ་ཅག་གི་མ་རྒན་དྲིན་ཅན་མ་ཆ་ཁ། ལས་ཀྱི་དབང་གིས་འགྲོ་བ་རིགས་དྲུག་གི་གནས་སུ་འཁྱམས་སོང་ནི་རེད།
    ད་སྐབས་ངོ་མ་བདེ་སྡུག་ཅི་འདྲ་བ་ཞིག་མྱོང་གིན་ཡོད་ཕྱོགས་མགོ་ཙམ་ཡང་མི་ཤེས་ནི་རེད།དེ་དག་བསྒྱུར་ཏེ་རང་ཅག་ཐར་བ་ཞིག་ཐོབ་ན་བསམས་རྒྱུ་བོ་ཤིན་ཏུ་མི་འོས་པའི་གནས་ཤིག་རེད།
    དེའི་ཕྱིར་ན། སེམས་ཅན་ཐམས་ཅད་སངས་རྒྱས་ཀྱི་གོ་འཕང་འཐོབ་ནུས་ཤིག་ངས་བསྒྲུབ་བསམས། རབ་ན་ནི་དམ་བཅའ་ཆེ་བ་རྫི་བོ་ལྟ་བུའི་སེམས་བསྐྱེད།སེམས་ཅན་ཐམས་ཅད་སངས་མ་རྒྱས་བར་དུ་ང་རང་ལ་ཅི་བྱུང་ཡང་ཅི་བྱུང་།
    རེད་ཡ།ངན་སོང་དམྱལ་བའི་སྡུག་བསྔལ་མྱོང་དགོས་ཀྱང་བཟོད་སྙམ་པ།འབྲིང་ན་སེམས་ཅན་ཐམས་ཅད་དང་རང་ཉིད་མཉམ་དུ།
    ཐ་ནའང་།རྒྱལ་པོ་ལྟ་བུའི་སེམས་བསྐྱེད་རེད།འགྲོ་ཀུན་སྒྲོལ་བའི་ནུས་པ་ད་ལྟ་བདག་ལ་མི་འདུག་པས།
    བདག་གིས་སངས་རྒྱས་ཀྱིས་གོ་འཕང་ཞིག་བསྒྲུབ་སྟེ།དེ་ནས་གང་ལ་གང་འདུལ་གྱི་འཕྲིན་ལས་བསམ་གྱིས་མི་ཁྱབ་པ་འགྱེད་དེ་སེམས་ཅན་གྱི་དོན་བསྒྲུབ་བསམ་རྒྱུ་བོ་རྒྱལ་སྲས་ལག་ལེན་ཡིན་གསུངས་ནི་རེད།
    གསུངས་ནི་རེད། འཇིག་རྟེན་གྱི་ཁམས་འདི་ན་སྡུག་བསྔལ་ཞིག་ཡོད་ཚད་པོ། ལུས་ལ་ན་ཚ། སེམས་ལ་མི་འདོད་པ།རེད་ཡ།
    ལུས་སེམས་གཉིས་ཀའི་སྡུག་བསྔལ་ཀྱི་ནང་དུ་མ་འདུས་པ་ཞིག་ཅིག་ཨི་ཡ་ཁུ་གོ་སྡུག་བསྔལ་ཞིག་ཡོད་ཚད་པོ།
  26: ང་འདི་སྐྱིད་ན།ང་འདི་བདེ་ན།ང་ཅིག་རེད་ན། ང་སྐྱིད་པོ་ཞིག་ཨེ་ཡོང་བསམ་རྒྱུ་བོ་ལས་བྱུང་ནི་རེད།བདེ་བ་ཞིག་ཡོད་ཚད་པོ་འཇིག་རྟེན་ཁམས་ཀྱི་བདེ་བ་ཆུང་ཆུང་།ཚེ་རིང་ནད་མེད་ལོངས་སྤྱོད་ཆེ་བ།
    བདེ་བ་ཆེན་པོ་བདེ་བ་ཅན་དང་། སངས་རྒྱུས་དང་བྱང་ཆུབ་སེམས་དཔའ་རྣམས་ཀྱི་བདེ་བ། དེ་བཞིན་དུ་འཁོར་བའི་གནས་སུ་བདེ་བ་ཡོད་ཚད་པོ་ཚང་མ་ཡང་གཞན་གྱི་བདེ་བ་ལས་བྱུང་བར་རྒྱལ་སྲས་ཆེན་པོ་ཞི་བ་ལྷས་གསུངས་ཆོས་ཡོད་ཀི
    འཇིག་རྟེན་བདེ་བ་ཇི་སྙེད་པ།། དེ་ཀུན་གཞན་བདེ་འདོད་ལས་བྱུང་།།འཇིག་རྟེན་སྡུག་བསྔལ་ཇི་སྙེད་པ༎
    དེ་ཀུན་བདག་བདེ་འདོད་ལས་བྱུང་། མང་དུ་བཤད་པ་ཅི་ཞིག་དགོས།། ཐུབ་པས་གཞན་གྱི་དོན་བྱེད་པ།
    བྱིས་པས་རང་གི་དོན་བྱེད་པ།། འདི་གཉིས་ཀྱི་ནི་ཁྱད་པར་ལྟོས།། གསུངས་ནི་རེད། མང་པོ་ཞིག་བཤད་མི་དགོས་ཀི་གསུངས་ནི་རེད།
    འུ་ཅག་གིས་ཐོག་མ་མེད་པའི་དུས་ནས་རང་འདི་སྐྱིད་ན་རང་འདི་བདེ་ན་བསམས་པས། ད་ལྟ་འུ་ཅག་ལ་བདེ་བ་ཆུང་ཆུང་ཙམ་ཞིག་མ་གཏོགས་མེད་ཀི་ཡིན་ན།
    སྡུག་བསྔལ་འབའ་ཞིག་མྱོང་གི་ཡིན་ན། བ དེ་བ་ཆུང་ཆུང་རེ་མྱོང་རྒྱུ་དེ་ཡང་སྐབས་སྐབས་སུ་གཞན་ལ་ཕན་སེམས་རེ་སྐྱེས་ནིའི་འབྲས་བུ་རེད།
    སངས་རྒྱས་བཅོམ་ལྡན་འདས་ཀྱིས།དུས་རྟག་ཏུ་སེམས་ཅན་ཐམས་ཅད་བདེ་ན་སྐྱིད་ན་བསམས་པས། ཁོང་ལ་བདེ་བ་མ་གཏོགས་སྡུག་བསྔལ་མེད་ཀི་ཡིན་ན།ད་མང་པོ་ཞིག་བཤད་མི་དགོས་ཀི་གསུངས་ནི་རེད།
  27: དེའི་ཕྱིར་ན།བདག་གི་བདེ་དགེ་སེམས་ཅན་ཐམས་ཅད་ལ་སྨིན་པར་གྱུར་ཅིག་བསམ། སེམས་ཅན་ཐམས་ཅད་ཀྱི་སྡུག་བསྔལ་དེ་བདག་ལ་སྨིན་པར་གྱུར་ཅིག་བསམ།
    དེ་ལྟ་བུའི་བསམ་པ་བཟང་པོ་དེ་རང་རྒྱུད་དུ་ལོངས། དེ་ཡང་བཀའ་གདམས་གོང་མའི་བླ་མ་ཐམས་ཅད་ཀྱི་མན་ངག་གི་དབང་དུ་བྱས་ན།
    རླུང་གི་འགྲོ་འོང་དང་བསྟུན་ཏེ་དམིགས་རིམ་ཡང་ཡོད་ཆོས་ཁྲིམས། དེ་ལྟ་བུའི་རྒྱུན་དུ་བདག་བདེ་གཞན་གྱི་སྡུག་བསྔལ་དེ་བརྗེ་དགོས་ནི་རེད།
    གསུངས་ནི་རེད།ཤིན་ཏུ་བསླབ་པརདཀའ་བའི་གནས་རེད། འདི་དག་འུ་ཅག་གིས་ངོ་མ་ཞིག་ཐོན་ནི་མ་རེད་ད།
    རྗེས་མཐུན་པ་ཙམ་རེ་ཨུ་ཐུབ་ལྟ་དགོས་ནི་རེད། ཕར་ལ་གནོད་ཁབ་ཙམ་ཞིག་བསྐུལ་མེད་ན་ཡང་།
    སུ་དག་འདོད་པ་ཆེན་པོའི་དབང་གིས་བདག་གི་ནོར་དེ་ཡང་། སྒོར་མོ་ཉིས་བརྒྱ་སུམ་བརྒྱ་ཁྲི་རྡོག་གསུམ་བཞི་ཞིག་འཕྲོག་ནི་མ་ཡིན་པར།
    བདག་གི་ནོར་རྫས་ཡོངས་སུ་རྫོགས་པ། ཁོ་རང་གིས་འཕྲོག་གམ། གཞན་ལ་འཕྲོག་ཏུ་འཇུག་ན་ཡང་།ད་དུང་དེའི་སྟེང་ལ་སྤྲོ་མི་ལངས་བའི་མི་ཚད།
    རང་གི་ནོར་ལོངས་སྤྱོད་དུས་གསུམ་དགེ་བའི་དངོས་པོ་ཐམས་ཅད་ཀུན་ཀྱང་དེ་ལ་སྨིན་པར་ཤོག་ཅིག་བསམ་རྒྱུའི་བསམ་པ་བཟང་པོ་ཞིག་བསྐྱེད་དགོས་ནི་རེད།
    ད་དེ་དཀའ་མོ་རེད་རྩ་བ་ནས་མི་ཐུབ་ཀི་ད་སྒོར་རྡོག་ཆ་རེ་རྐུན་ཁར་ཤོར་སོང་ན་ཡང་། དེར་ཚིམ་པར་གྱུར་ཅིག་གྲོལ་བར་གྱུར་ཅིག་བསམ་སྟེ་བསྔོ་རེ་ཨུ་ཐུབ་ཀི
    རེད ་ཡ། འགའ་རེར་གཉོམ་ཆུང་ཁོག་ལ་ཆོས་སྲུང་འཆར། དཔེར་ན།
  28: རྟ་ཟོག་རེ་རྐུན་ཁར་ཤོར་སོང་དུས། ད་ངས་བསྔོ་འཇོག་ནི་ཟེར་མོད།དེ་ད་མ་བུད་ནི་རེད།
    ཁྱོད་རང་གིས་ནང་མ་མ་ལེགས་ནི་རེད། བདམས་པོ་མ་ལེགས་ནི་རེད།ཅི་ཡང་མ་ཡོད་པར་སྡུག་ཐུག་སྟེ་བསྔོ་ནི་རེད་མ་གཏོགས།
    ངོ་མ་ཁྱོད་ཀྱི་རྟ་རྒོན་དེ་རྐུན་ཁར་ཤོར་ནས་རྐུན་མ་དེ་ལྷང་ལ་བུད་ཡོང་དུས།ཨོ་སྐྱིད་ད།སྡུག་ག་ངའི་རྟ་རྒན་དེ་དེས་ཁྱེར་སོང་ཞིག་ད་དེར་ཕན་པར་གྱུར་ཅིག་གྲོལ་བར་གྱུར་ཅིག་བསམ་རྒྱུའི་བསམ་པ་བཟང་པོ་ཞིག་སྐྱེས་ན་ཧ་ཅང་བཟང་པོ་རེད།
    སྔོན་ཆད་ཉག་བླ་བསོད་རྒྱལ་གྱིས་གསུངས་རྒྱུར། ཁོང་གིས་དེ་རིང་ཡིན་ན་རེད་བྱ་ཞིག་ཡོང་ཡོད་གསུངས་བས།
    ཅི་ཞིག་ཞུས་པས་ཁོང་ཕ་གིའི་རྫོང་སྟོད་དུ་བཞུགས་ཡོད་པའི་གནས་སྐབས་རེད། ཁོང་གི་ཆིབས་པ་རྐུས་སོང་དུས།
    ཉི ན་ཞིག་རྐུན་མ་དེ་ཁོང་གི་སྐུ་མདུན་དུ་འོང་ཏེ།ཁོ་ལ་མདུད་པ་ཞིག་དགོས་ཞུས་པས།ཁོང་གིས་ཐུགས་ལ་མཁྱེན་ནས།ཁོང་གི་རྟ་རྐུས་པར་མ་ཟད་ད་དུང་མདུད་པ་ཞིག་དགོས་ཟེར་ས་ཨི་ཡ་ཁུ་བསམས།
    དེ་ནས་ཁོང་གིས་ཡང་།ཨ་ཙེ་མི་ཉན་ཁོང་བླ་མ། བླ་མའི་མི་ཚད་གཏེར་སྟོན་ཞིག་གི་མིང་བཏགས་ཡོད་ནི་རེད་བསམས་ནས་ཁོང་གི་དུས་གསུམ་གྱི་དགེ་བའང་བསྔོས་མདུད་པ་དེ་ཡང་གཞན་གང་དང་ཡང་མི་འདྲ་བ་ཞིག་སྔགས་ནས་སྦྱིན་རབས་གསུངས་ནི་རེད།དེ་ལྟར་རང་གིས་ཀྱང་གཞན་ལ་སྤྲོ་མི་ལངས་བར་བསྔོ་དགོས་ནི་རེད།
    གསུངས་ནི་རེད།བདག་གིས་ཕར་ལ་ཉེས་པ་ཁབ་ཙམ་ཡང་མ་བྱས་ནའང་།
  29: ཚུལ་ལ་ཨ་ལ་ཨ་མཚར་དུ་རང་གི་སྐེ་དེ་བཅད་བཏང་ན་ཡང་དེ་ལ་སྤྲོ་མི་ལངས་ཚིག་པ་མི་ཟ་བར་མ་ཟད།སྤྱིར་དེའི་སྡིག་པ་ཡོད་ཚད་པོ་ཚང་མ།
    ཁྱད་པར་དུ་ད་རེབ་ང་བསད་པའི་སྡིག་པ་དེ་ཡང་ངའི་རྒྱུད་ལ་སྨིན་པར་ཤོག་ཅིག་བསམ་རྒྱུའི་བསམ་པ་བཟང་པོ་དེ་སྐྱེ་དགོས་ནི་རེད་གསུངས་ནི་རེད།
    ད་དེ་ཡང་ཉམས་སུ་ལེན་དཀའ་མོ་རེད། ཤེས་ད་ཤེས་མི་ཤེས་རྒྱུ་མེད་ཀི་ད། ཉམས་སུ་ལེན་དགོས་ན།
    མགོ་གཅོད་པ་མ་ཟད་ཁུ་ཚུར་གྱིས་སྦུད་ཀི་འདུག་རྒྱུ་ཞིག་འགྲམ་དཀྱིལ་ལ་རྒྱོབ་དང་བཟོད་དཀའ།
    དེ་མ་ཟད། མི་མང་པོ་ཞིག་གི་གྲལ་ནས་ཡ་རྐུ་རྒན་ཨ་ཁ་བ་ཁམས་བཙོག་བོ་ཟེར་ཁ་གྱིས་ད། པུར་སེ་གཅིག་གིས་སོང་སྟེ།ཕོད་ས་ཞིག་ཡིན་ན་འཆོར་འཇོག
    མི་ཕོད་ས་ཞིག་ཡིན་ན་ཕར་ཅིག་སོང་སྟེ་ཕྱིར་འཁོར་ནས། ཨ་ཅི་ཟེར་བ་ཡིན། ཟེར་ནས་སྤྲོ་ལངས་འཇོག་ནི་རེད།
    དེ་ལྟ་བུ་ཡན་ཆད་ལའང་ངོ་མ་གཟབ་གཟབ་དགོས་ནི་རེད་མ་གཏོགས་མི་ཚང་མ་ཡང་དེ་ལྟ་བུ་ཞིག་རེད་ཡིན་ན།
    སུ་དང་སུས་གནོད་པ་བསྐྱལ་ན་དེ་ལ་བཟོད་པ་བསྒོམ་དགོས་ནི་རེད།འུ་ཅག་དེང་སང་ཕལ་ཆེར་བ་ཞིག་གིས་འདི་ལྟ་བུ་བཤད་ཀི་ཡིན་ན།
    ཆི་ཟིག་ཆི་ཟིག་མ་བླ་མ་ཐུ་བསམས་ད། ཅིག་ཟིག་ཅིག་ཟིག་མས་གནོད་བསྐུལ་ཐལ་ངན་བྱས་ཐལ་ད།
    དེ་ནི་ངན་ལན་མི་ཐང་གི་གཅིག་རེད།ལྷ་མེད་ཀི་གཉིས་རེད།ཅིག་ཅིག་ར་མེད་ཀི་ཟེར་གི ཨོ་བླ་མ་ཟེར་རྒྱུ་བོ་དེས་ངོ་མ་བསམ་བློ་བཏང་ན།
  30: ལྷ་ཆོས་སྐྱོང་ཞིག་ཡོད་ན།བསྒྲལ་བའི་ཞིང་བཅུ་ཚང་བ་བསྟན་པ་དང་སེམས་ཅན་ལ་གནོད་ངེས་པའི་གང་ཟག་ཅིག་གི་སྟེང་དུ་སྐུལ་རྒྱུ་རེད་མ་གཏོགས།
    ཁོ་ལ་གནོད་ཅིག་བསྐུལ་ཐལ།ཁོ་ལ་མི་རེད་པ་ཞིག་སྐོར་ཐལ་བསམས་པས། མཐུ་གཏད་མནན་གསུམ་ཞིག་ག་ལ་བྱེད་ཨོས་རེད།བསྒྲལ་བའི་ཞིང་བཅུ་ཡིན་ན།
    བསད་པ་གསོ་ནུས་རྣམ་ཤེས་དག་པའི་ཞིང་དུ་སྤོར་ནུས་རྒྱུ་ཅན་ཞིག་ཡིན་ན།འབྲས་བུ་ལ་སྤྱོད་པ་ངན་སོང་གསུམ་གྱི་སེམས་ཅན་ཡང་སྒྲོལ་དགོས་གསུངས་ནི་རེད།
    དེ་མ་ཡིན་པའི་སེམས་ཅན་རྒྱུ་ལ་སྤྱོད་པ་བདུན་འདྲ་ཞིག་ཡིན་ན། བསད་ཐུབ་ཀྱང་འདྲེན་མ་ཐུབ་ནས་བཟུང་སྟེ་སྒྲོལ་མི་ཉན་གསུངས་ཨོས་ཡོད་ཀི
    ཐམས་ཅད་ལ་སྙིང་རྗེ་བསྐྱེད་དགོས་ནི་རེད། ཞེ་སྡང་སྐྱེ་ཉན་ནི་མ་རེད།ཡིན་ན་མིན་ན་སྤྲོ་ལངས་གིན་མ་འདུག
    ཚིག་པ་ཟ་གིན་མ་འདུག་ཨོས་རེད། ད་འུ་ཅག་སྤྲོ་མི་ལངས་ཐབས་རེ་ཐོན་ན་བཟང་གི་དགྲའི་སྟེང་ལ་སྤྲོ་མི་ལངས་ཐབས་མ་ཐོན་ཡང་།དེ་མིན་ནའང་གྲྭ་རོགས་གྲོགས་མཆེད་རྣམས་ཀྱི་སྟེང་ལ་སྤྲོ་མི་ལངས་ཐབས་རེ་ཨེ་ཐོན་གི
    འུ་ཅག་བྱང་ཆུབ་སྙིང་པོའི་བར་དུ་མེ་འོད་དང་སྡོང་བུ་བཞིན་དུ་འབྲལ་མེད་དུ་འགྲོགས་པའི་གྲོགས་པོ་རེད།
    གསུངས་ནི་རེད། འགའ་ཞིག་གིས་བདག་ལ་མི་སྙན་པ་སྣ་ཚོགས་པ།རེད་ཡ། རང་གི་མཚང་།ཕ་ཕྱོགས་ཀྱི་ཕུ་ནུ་མ་ཕྱོགས་ཀྱི་ཉེ་བ་ལ་སོགས་པའི་མཚང་དངོས་སུ་སྦྱར་ནས་བཤད་པ་དང་།
    རྫུན་དང་གཤོབ་ལ་སོགས་པ་མང་པོ་བཀལ་ཏེ་བཤད། དེ་ཡང་མི་གཅིག་དང་གཉིས་ཙམ་ཞིག་མ་ཡིན་པར་སྟོང་གསུམ་གྱི་སྟོང་ཆེན་པོར་བསྒྲགས་བཏང་ན་ཡང་།
  31: སྤྲོ་མི་ལངས་ཚིག་པ་མི་ཟ་བར་མ་ཟད་སླར་ཡང་དེའི་ཡོན་ཏན་བརྗོད་དགོས་ནི་རེད། དེ་མ་ཐུབ་བཞག་ན་ཡང་།
    གཞན་ཞིག་གིས་རང་ལ་ཚིག་ངན་ཞིག་བཤད་བཏང་ན། ས་ས་གཅིག་ནས་པུར་སེ་བུད་མ་འགྲོ། ཞེ་སྤྲོ་ལངས་བཞག་ན་ཡང་ཁ་ནས་ཕུད་ཀྱིན་མ་འདུག་ད།
    དེ་ཚོ་རྩ་བ་རེད། གྲྭ་རོགས་གྲོགས་མཆེད་ཐམས་ཅད་ཀྱི་ནང་ལ། བརྒྱ་ཐམ་པ་འཇོན་ནི་བས་ཚིག་གཅིག་ལྷག་ན་དགའ།
    དགོན་སྡེ་རི་ཁྲོད་ཅིག་གི་ནང་ཡིན་ན་ཡང་། མི་གང་ངན་དེས་རྒྱལ་ཁ་བླངས་ཡོད་མོས་ཁྲིམས།
    འཇིག་རྟེན་པའི་ཁ་དཔེ་ལ་ཟེར་ཨོས་དཔེ། བཟའ་ཚང་ནང་འཛིང་བྱུང་ན་ནག་མོ་རྒྱལ། ཕུ་ནུ་ནང་ངན་བྱུང་ན་གང་ངན་རྒྱལ།།
    ཟེར་བ་ལྟར། ངན་པ་རྣམས་ཀྱིས་འཇོན་ཡོད་ཨོས་ཁྲིམས། དེ་གང་ངན་རེད །གྲྭ་རོགས་གྲོགས་མཆེད་རྣམས་ཀྱི་ནང་ལ།
    ཚིག་གཅིག་འཇོན་ནི་བས།ཚིག་བརྒྱ་ལྷག་ན་དེའི་དགའ། ཐམསཅད་ཀུན་གྱིས་ཚིག་ངན་མ་ཟེར།གཅིག་གིས་གཅིག་ལ་གནོད་སྤྱད་མ་བཤད།
    མཐུན་མོ་གྱིས་ཨི་རི་མི་རི་གྱིས།ནང་བཟང་རྩིས་མཐུན་གྱིས། གཞན་ལ་སྙན་པར་སྒྲོགས་མ་ཐུབ་ན་ཡང་།
    རྡོ་རྗེའི་གྲོགས་མཆེད་རྣམས་ལ་བསྟོད་བསྔགས་ཀྱིས། གསུངས་ནི་རེད། འགྲོ་བ་བརྒྱ་སྟོང་ཁྲི་འབུམ་མང་པོའི་དབུས་སུ་རང་ལ་མཚང་ནས་བྲུས་ཚིག་ངན་སྨྲས་ན་ཡང་།
    དེ་ལ་ཕར་ཚིག་ངན་མི་སྨྲ་བར་བསྟོད་བསྔགས་བྱེད་པ་རྒྱལ་སྲས་ལག་ལེན་ཡིན་གསུངས་ནི་རེད།
    གསུངས་ནི་རེད། རང་གིས་ཕར་ལ་བུ་བཞིན་དུ་ཆོས་འཇིག་རྟེན་གཉིས་ཀྱི་ཐད་ནས་བསྐྱངས་ནའང་།
  32: རང་ལ་ཚུར་བྱ་མཆོག་དམན་གཉིས་ཀྱི་ཐད་ནས་དགྲ་བཞིན་དུ་ལྟ་བར་བྱས་ཀྱང་། ནད་ཀྱིས་བཏབ་པའི་བུ་ལ་མ་བཞིན་དུ་གསུངས་ནི་རེད།
    མ་ཤིན་ཏུ་བུ་ལ་བརྩེ་བའི་རང་གི་བུ་ལ་སྨྱོ་ནད་ཀྱིས་བཏབ་པའི་ཚེ། བུས་མ་ལ་བརྡུང་བ་དང་ཚིག་ངན་བྱས་ཀྱང་མ་དེ་སྤྲོ་ལངས་སྲིད་ནི་མ་རེད།
    ཕ་བོ་ངའི་བུ་འདི་ནམ་ཞིག་ལ་སྨྱོ་ནད་འདི་ལས་དྲག་འགྲོ་ཡ། སྨྱོ་ནད་འདི་ལས་དྲག་ཡོང་ཐབས་ཤིག་བསམ་རྒྱུ་མ་གཏོགས།
    མོ་ལ་ཚིག་ངན་ཞིག་སྨྲས་ཐལ།མོ་ལ་བརྡུངས་ཐལ་བསམ་རྒྱུའི་བསམ་པ་སྐྱེ་ནི་མ་རེད་ཡིན་ན། དེའི
    ་ཡ་བ་འདྲ་ཞིག་གིས། སྨྱོ་ནད་དྲག་པོས་བཏབ་པའི་བུ་ལ་མ་དེས་ཅི་འདྲ་ཞིག་བརྩེ་བ་དེ་འདྲ་ཞིག་རང་གིས་ཕར་ལ་གནོད་མ་བྱས་ན་ཡང་།ཚུལ་གནོད་བྱེད་མཁན་དེ་ལ་ཕན་སེམས་བསྐྱེད་དགོས་ནི་རེད།
    དེ་ཚང་མ་ཡང་ཐམས་ཅད་ཀྱིས་ཉམས་སུ་ལོངས་གཟབ་གཟབ་གྱིས། ཉམས་ལེན་གྱི་རྩ་བ་རེད། གསུངས་ནི་རེད།རང་ལས་མཐོ་རང་ལས་བཟང་རང་བས་མཚར་ཞིག་གིས་རང་ལ་བརྙས་བཅོས་ཁྱད་གསོད་ཅིག་བྱས་ཀྱང་མི་བཟོད་ཐབས་ཡོད་ནི་མ་རེད་ལོས་བཟོད་ཨོས་རེད་ད།
    རང་ལས་ངན་རང་ལས་དམན་ཞིག་གིས་རང་ལ་བརྙས་བཅོས་ཁྱད་གསོད་འདྲ་མི་འདྲའི་སྤྱོད་པ་ངན་པ་བྱས་ན་ཡང་།
    བླ་མ་བཞིན་དུ་གསུངས་ནི་རེད། དཔེར་ན་བླ་མ་ཟེར་རྒྱུ་བོ་དེས་རྣ་བར་འགྲོ་རྒྱུའི་གཏམ་དང་མི་འགྲོ་རྒྱུའི་གཏམ་གང་བཤད་ཀྱང་དེ་ལ་ཉན་དགོས་ནི་རེད།
    བླ་མས་བཀའ་ཅི་བསྩལ་ཀྱང་མདོར་ན་ཉན་དགོས་ནི་རེད། བླ་མ་བཞིན་དུ་གུས་པས་བདག་ཉིད་ཀྱི།།
  33: སྤྱི་བོར་ལེན་པ་རྒྱལ་སྲས་ལག་ལེན་ཡིན། གསུངས་ནི་རེད། མ་ཁེངས་མི་ཞུམ་དམ་པའི་རང་གཤིས་རེད།
    དམ་པ་ཟེར་རྒྱུ་བོ། མཐོ་མཚར་བཟང་བསམ་པའི་ང་རྒྱལ་མེད་པ་ཞིག་དགོས་ནི་རེད། དམན་ངན་ཅི་འདྲ་ཞིག་ཡིན་ན་ཡང་ཞུམ་པ་མེད་པ་ཞིག་དགོས་ནི་རེད།མགོན་པོ་ཀླུ་སྒྲུབ་ཀྱིས།
    ལྷ་བཞིན་ཕུན་སུམ་ཚོགས་པས་ཀྱང་།། ཁེངས་བ་ཉིད་དུ་མི་བྱ་ཞིང་།། ཡི་དྭགས་བཞིན་དུ་དབུལ་བ་དང༌།།
    རྒུད་པས་ཀྱང་ནི་སེམས་མི་ཞུམ།། གསུངས་ནི་རེད་ཞུམ་ཉན་ནི་མ་རེད།འཚོ་བས་ཕོངས་ཤིང་གསུངས་བས།
    ཁར་ཟ་རྒྱུ་མེད་རྒྱུབ་ལ་གོན་རྒྱུ་མེད་དེའི་སྟེང་དུ།དུས་རྟག་ཏུ་མི་ཐམས་ཅད་ཀྱིས་བརྙས།
    མཛེ་ལ་སོགས་པའི་གསོ་བ་གཏན་དུ་མེད་པ་དེ་ལྟ་བུའི་ཚབས་ཆེན་གྱི་ནད་དང་།རྒྱབ་བརྟེན་གྱི་གདོན་མང་པོས་བཏབ་སྟེ།འཇིག་རྟེན་གྱི་ཁམས་འདི་ན་ངའི་སྡུག་ཅིག་མེད་ཀྱི་བསམ་རྒྱུ་འདྲ་འདྲ་ཞིག་ཡིན་ན་ཡང་།ང་འདྲ་འདྲ་བོ་གཞན་དོན་བསྒྲུབ་ནི་བོ་མ་རེད།
    བསམས་ཏེ་སེམས་ཞུམ་པར་མ་བྱེད་གསུངས་ནི་རེད། འགྲོ་ཀུན་སྡིག་སྡུག་གསུངས་བས།འགྲོ་བ་སེམས་ཅན་ཐམས་ཅད་ཀྱི་རྒྱུ་སྡིག་པ་དང་།
    འབྲས་བུ་སྡུག་བསྔལ་ཚང་མ་ཡང་ངའི་རྒྱུད་ལ་སྨིན་པར་ཤོག་ཅིག་བསམ་སྟེ་བསམ་པའི་སྒོ་ནས་ཡང་དེ་ལྟ་བུ་བྱེད།
    དེ་བཞིན་དུ་དངོས་སུ་ཡང་སེམས་ཅན་ཐམས་ཅད་ཀྱི་སྡིག་པ་དང་སྡུག་བསྔལ་ཐམས་ཅད་རང་རྒྱུད་ལ་ལེན་པར་བྱེད་རྒྱུ་བོ་གལ་ཆེ་བ་རེད།
    བྱང་ཆུབ་སེམས་དཔའི་གཞུང་ལུགས་མང་པོ་ཞིག་གི་ནང་ན།འགྲོ་བ་སེམས་ཅན་ཐམས་ཅད་ཀྱི་སྡུག་བསྔལ་དེ་རང་གི་རྒྱུད་ལ་སྨིན་པར་ཤོག་ཅིག་ཟེར་རྒྱུ་ཅི་ཡང་ཡོད་ནི་རེད།
  34: འགྲོ་བ་སེམས་ཅན་ཐམས་ཀྱི་སྡིག་པ་དེ་ངའི་རྒྱུད་ལ་སྨིན་པར་ཤོག་ཅིག་ཟེར་རྒྱུ་བོ་དཀོན་མོ་རེད།རེད་ད་ནི།
    འདིའི་སྐབས་སུ་སྡིག་པ་དང་སྡུག་བསྔལ་གཉིས་ཆར་འབྲས་བུ་རྒྱུ་དང་བཅས་པ་ངའི་རྒྱུད་ལ་སྨིན་པར་ཤོག་ཅིག་བསམ་རྒྱུ་བོ་དེ་རེད་མ་གཏོགས།
    འགྲོ་བ་སེམས་ཅན་ཐམས་ཅད་ཀྱིས་སྲོག་གཅོད་རྒྱུ་བོ་དེ་ངས་གཅད་པར་ཤོག་ཅིག་བསམ་རྒྱུ་མ་རེད།
    མདོར་ན་སྡུག་བསྔལ་རྒྱུ་དང་བཅས་པ་ཐམས་ཅད་རང་གི་རྒྱུད་ལ་སྨིན་ཏེ། དེང་ཕྱིན་ཆད་འགྲོ་བ་སེམས་ཅན་ཐམས་ཅད་ཀྱིས་སྡུག་བསྔལ་གྱི་རྒྱུ་མི་དགེ་བ་ལ་སྤྱོད་མི་དགོས་པར་གྱུར་ཅིག་བསམས་རྒྱུའི་བསམ་པ་བཟང་པོ་ཞིག་བསྐྱེད་དགོས་ནི་རེད།
    འདིའི་ཁེངས་ཉན་ནི་མ་རེད། ཕྱོགས་ཀུན་ཏུ་སྙན་པར་གྲགས་པ་གཟུགས་བཟང་ལང་ཚོ་དང་ལྡན། དེ་བཞིན་དུ་མཁས་བཙུན་བཟང་པོའི་ཡོན་ཏན་དང་ལྡན་པ་འགྲོ་བ་བརྒྱ་སྟོང་ཁྲི་འབུམ་མང་པོའི་སྤྱི་བོས་བཀུར་བ།ཟས་ནོར་ལོངས་སྤྱོད་ཀྱང་རྒྱལ་པོ་རྣམ་ཐོས་སྲས་ཀྱི་ལོངས་སྤྱོད་ལྟ་བུ་ཞིག་ཐོབ་ན་ཡང་།
    ད་དུང་ཁེངས་པ་མེད་པར་སེམསཅན་ཐམས་ཅད་ཀྱི་དོན་བྱེད་པ་ལ། སེམས་ཅན་ཐམས་ཅད་ཀྱི་བྲན་གྱི་འདུ་ཤེས་སམ་གཡོག་པོ་ཐ་ཆད་ཅིག་གི་འདུ་ཤེས་བཞག་སྟེ།
    སེམས་ཅན་ཐམས་ཅད་ཀྱི་དོན་སྒྲུབ་དགོས་ནི་རེད། རང་སྐྱིད་བདེ་བའི་གནས་སྐབས་ན་ཡང་ང་རྒྱལ་སྐྱེད་ཉན་ནི་མ་རེད།
    སེམས་ཅན་གྱི་དོན་སྒྲུབ་པ་ལ་སྙིང་སྟོབས་ཆེར་བསྐྱེད་དགོས་ནི་རེད། རང་ཅི་འདྲའི་སྡུག་ཐུག་ཉམ་ཐག་ཅི་འདྲ་བ་ཞིག་ཏུ་གྱུར་ན་ཡང་ཞུམ་ཉན་ནི་མ་རེད།
    སེམས་ཅན་ཐམས་ཅད་ཀྱི་དོན་སྒྲུབ་པ་ལ་སྙིང་སྟོབས་བསྐྱེད་དགོས་ནི་རེད།
  35: མ་ཁེངས་མི་ཞུམ་དམ་པའི་རང་གཤིས་བཤད་ནི་རེད། གསུངས་ནི་རེད། གཙོ་བོ་ཞེ་སྡང་ཟེར་རྒྱུ་བོ།འུ་ཅག་གི་བལྟ་སྣང་ཡིན་ན་གཞན་གྱི་སྟེང་ལ་སྤྲོ་ལངས་རྒྱུ་བོ་དེ་ཨོས་རེད།
    སྤྲོ་ལངས་རྒྱུ་བོ་དེ་འདོར་དགོས་ནི་རེད་མ་གཏོགས་ཕྱི་རོལ་ན་དགྲ་ཞིག་ཡོད་ཀི་བསམས་ན་དགྲ་བོ་བཏུལ་ཀྱང་འཕེལ་བར་འགྱུར་ནི་རེད།
    དཔེར་ན། ཕ་བསད་ན་བུ་བུ་བསད་ན་ཚ་བོ་དང་ཡང་ཚ་ལ་སོགས་པ་དགྲ་བོ་འདུལ་གྱིན་འདུལ་བས་ཇེ་མང་ཇེ་མང་ཡིན་ནི་རེད།དེའི་ཕྱིར་ན་རང་རྒྱུད་འདུལ་དགོས་ནི་རེད།
    རང་རྒྱུད་འདུལ་རྒྱུ་བོ་སེམས་ཅན་ཐམས་ཅད་བདེ་བ་དང་ལྡན་པར་འདོད་པའི་བྱམས་པ་དང་སྡུག་བསྔལ་དང་བྲལ་བར་འདོད་པའི་སྙིང་རྗེ་གཉིས་ཀ་རང་རྒྱུད་ལ་བསྐྱེད་དེ།
    རང་གི་ཞེ་སྡང་དེ་བཏུལ་བཏང་ན་ཕྱི་རོལ་གྱི་དགྲ་བོ་ཀུན་ཀྱང་ཐུལ་འགྲོ་ནི་རེད། དེའི་ཕྱིར་ན་ཕྱི་རོལ་གྱི་དགྲ་ཞིག་གིས་གནོད་སྣང་འདྲེ་ཞིག་གིས་གནོད་སྣང་བགེགས་ཤིག་གིས་གནོད་སྣང་སྐྱེ་ཉན་ནི་མ་རེད།
    ས་སྟེང་ཐམས་ཅད་ཀོས་གཡོགས་ཀྱང་།། དུ་མས་ཀོ་བས་ག་ལ་ལོང་ལྷམ་མཐུལ་ཙམ་གྱི་ཀོ་ཡིས་ནི།།
    ས་སྟེང་ཐམས་ཅད་གཡོགས་དང་འདྲ།། དེ་ཕྱིར་ཕྱི་རོལ་དངོས་པོ་ཡང་།། བདག་གིས་ཕྱིར་བཟློག་མི་ལོང་གི།
    རང་གི་སེམས་འདི་ཕྱིར་བཟློག་བྱས།། གཞན་རྣམས་བཟློག་པས་ཅི་ཞིག་དགོས།། གསུངས་ནི་རེད།
    དཔེར་ན་འུ་ཅག་གི་རྐང་པར་ཚེར་མ་ཟུག་པར་དོགས་ནས་ས་སྟེང་ཡོངས་སུ་རྫོགས་པ་ཀོ་བས་གཡོགས་དགོས་ན།
    ཀོ་བས་གཡོགས་ཐབས་གཏད་ནས་ཐོན་ནི་མ་རེད་ཡིན་ན།
  36: རྒྱུ་ཚོགས་གཉིས་ཀས་ཐོན་ནི་མ་རེད། རང་ལ་ལྷམ་ངོ་ཡག་པོ་ཞིག་བཏབ་བཏང་ན་ས་སྟེང་ཡོངས་རྫོཊ་ཀོ་བས་གཡོགས་པ་དང་ཁྱད་པར་ཡོད་ནི་མ་རེད་རང་གིས་གང་དུ་སྤོས་ཀྱང་རྐང་ངོ་ལ་ཚེར་མ་མི་ཟུག་པ་བཞིན་དུ།
    ཕྱི་རོལ་གྱི་དགྲ་བགེགས་འདྲེ་སྲིན་ལ་སོགས་པ་ཅི་ཙམ་ཞིག་བཏུལ་ཀྱང་ཇེ་མང་ཇེ་མང་ཇེ་སྡུག་ཇེ་སྡུག་ཡིན་ནི་རེད།
    འུ་ཅག་ལ་ད་ལྟ་སྡུག་བསྔལ་མང་པོ་ཞིག་ཡོད་རྒྱུ་བོ་ཡང་ཚེ་རབས་སྔ་མ་འདྲེ་བགེགས་སེམས་ཅན་ཐམས་ཅད་ལ་གནོད་པ་བྱས་པས་ད་ལྟ་སྡུག་བསྔལ་འདི་ལྟ་བུ་ཞིག་མྱོང་ནི་རེད།
    དེ་བས་རང་གི་ཞེ་སྡང་གི་དགྲ་བོ་འདུལ་བར་བྱས་ན། དགྲ་བོ་གཅིག་ཀྱང་ཡོད་ནི་མ་རེད། འཇིག་རྟེན་ཁམས་ན་གནོད་པ་གང་ཡང་ཡོད་ནི་མ་རེད།
    ཞི་བ་ལྷས།འདི་ལྟར་ཕར་གནོད་མ་བྱས་ན།། འགའ་ཡང་གནོད་པ་མི་བྱེད་དོ།། གསུངས་ནི་རེད། ཚེ་སྔ་མའམ་ད་ལྟའི་གནས་སྐབས་ན་གཞན་སུས་ཀྱང་གནོད་ཅིག་བྱས་མ་མྱོང་ན།
    རང་ལ་ཚུལ་གནོད་པ་བྱེད་མཁན་ཞིག་ཡོད་ནི་མ་རེད། དེའི་ཕྱིར་ན་རང་གི་སེམས་འདི་ཐུལ་གསུངས་ནི་རེད།
    རང་སེམས་འདུལ་རྒྱུ་བོ་རྩ་བ་རེད། སུ་དང་སུས་ཡིན་ན་ཚེ་རིང་བར་འདོད་དེ་དགྲ་གསོད་པ་དང་ལོངས་སྤྱོད་ཆེ་བར་འདོད་དེ་རྐུས་བྱེད་ནི་རེད་ད།དེ་ཞེ་འདོད་དང་ལག་ལེན་ཕྱིན་ཅི་ལོག་རེད།
    དགྲ་བསད་པས་ཚེ་རིང་ཟེར་རྒྱུ་ཞིག་ཡོད་ནི་མ་རེད། ཚེ་ཐུང་སྤྱད་པོ་རེད་རྐུས་བྱས་ཏེ་ལོངས་སྤྱོད་ཆེ་ཟེར་རྒྱུ་ཞིག་ཡོད་ནི་མ་རེད།
    རྐུས་ཀྱིན་རྐུས་པས་ལོངས་སྤྱོད་དབུལ་འགྲོ་ནི་རེད་ད།
  37: རང་ཅག་གི་ཞེ་འདོད་དང་ལག་ལེན་ཕྱིན་ཅི་ལོག་ཏུ་གྱུར་འགྲོ་ནི་རེད། གསུངས་ནི་རེད།འདོད་པའི་ཡོན་ཏན་གཟུགས་མཛེས་པ།
    སྒྲ་སྙན་པ།དྲི་ཞིམ་པ།རོ་མངར་བ། རེག་བྱ་འཇམ་པ།ཡིད་དུ་འོང་བའི་ཆོས་ཁམས་ལ་སོགས་པ་ལ་སེམས་ཇི་ལྟར་ཆགས་པ་དེ་ལྟར་ཇེ་ཆགས་ཇེ་སྡུག་ཡིན་ནི་རེད།
    གང་དང་གང་ཡིན་ལ་ཞེན་ཆགས་དེ་སྤང་ན། རྩ་བ་ནས་ཡིད་ཆད་པར་འགྱུར་ནི་རེད། བླ་མ་རིན་པོ་ཆེ་མི་ཕམ་ཚང་གིས་གསུངས་ཨོས་ཡོད་ཀི
    གཉིད་དང་འཁྲིག་པ་རྩེད་མོ་སོགས།། སྤྱོད་ཀྱིན་སྤྱད་ཀྱིན་ལྷར་ཡང་འཕེལ།། གསུངས་ནི་རེད།
    གཉིད་ཡིན་ན་ཇི་ཙམ་ཞིག་གཉིད་ཀྱང་ཇེ་ཆེ་ཇེ་མང་མ་གཏོགས་གཉིད་ཇེ་ཆུང་དུ་འགྲོ་རྒྱུ་མེད་ཀི་ཡ།
    འཁྲིག་པ་སྤྱོད་རྒྱུ་བོ་ཡིན་ན་ཡང་སྤྱད་ཀྱིན་སྤྱད་ཀྱིན་འདོད་པ་ཇེ་ཆེར་འགྲོ་རྒྱུ་མ་གཏོགས་ཇེ་ཆུང་དུ་འགྲོ་རྒྱུ་མེད་ཀི་ཡ།བྱིས་པའི་རྩེད་མོ་དེ་ཡང་ཇི་ཙམ་རྩེད་མོ་རྩེད་པ་དེ་ཙམ་ཞིག་མཐའ་འཇོག་རྒྱུ་མེད་ཀི་ཡིན་ན།
    བྱ་བྱེད་བྱིས་པའི་རྩེད་མོ་འདྲ།། བྱས་ན་མི་ཟད་བཞག་ན་ཟད། །ཀུན་མཁྱེན་བླ་མས་གསུངས་ཆོས་ཡོད་ཀི
    འཇིག་རྟེན་ཚེ་འདིའི་བྱ་གཞག་གི་མཚམས་ནམ་བཞག་པ་དེའི་ཐད་ཚོད་ཆོད་ནི་རེད་མ་གཏོགས་མཐའ་ཟིན་པའི་དུས་སྐབས་ཡོད་ནི་མ་རེད།
    དེའི་ཕྱིར་ན།གང་ལ་ཞེན་ཆགས་སྐྱེ་བའི་དངོས་པོ། རྒྱུ་ལ་ཆགས་ན་འདྲ་ཀི ན ང་སྲིད་པའི་དངོས་པོ་ལ་ཆགས་ན་འདྲ་ཀི
    གང་ལ་ཆགས་ན་དེ་འཕྲལ་དུ་སྤང་བར་བྱེད་དགོས་ནི་རེད། དཔལ་སྤྲུལ་ཚང་གིས།
  38: གང་ཕྱིར་གང་ལ་ཆགས་ཀྱང་ཆགས་པ་མི་སྤང་རྒྱུ།། གསུངས་ནི་རེད། ཡར་ལ་མཆོད་པ་འབུལ་དགོས་ན་མར་ལ་སྦྱིན་གཏོང་བྱེད་དགོས་ན།
    གཙོ་བོ་རང་གི་ཞེ་ཆགས་ས་བོ་དེ་མཆོད་སྦྱིན་བྱེད་དགོས་ནི་རེད་མ་གཏོགས། ཅག་གིས་མི་གཅེས་རྒྱུ་མི་དམར་རྒྱུའི་དངོས་པོ་ཐམས་ཅད་ཡར་མཆོད་མར་སྦྱིན་བྱེད་ཁུལ་བྱས།
    རང་གིས་གཅེས་རྒྱུ་དམར་རྒྱུ་དེ་འཛིན་ཁུལ་བྱས་ན།མཆོད་སྦྱིན་གྱི་གོ་ཡང་དེ་ཙམ་ཞིག་རེད་ནི།
    ཞེན་ཆགས་རྩ་བ་ནས་སྤང་དགོས་ནི་རེད། འདོད་པའི་ཡོན་ཏན་ལན་ཚྭའི་ཆུ་དང་འདྲ། གསུངས་བས།
    དཔེར་ན།ཧ་ཅང་སྐོམ་ཡོད་པའི་གནས་སྐབས་ན་ཚྭ་བཏབ་ཡོད་པའི་ཆུ་དེ་ཇི་ལྟར་བཏུང་ཡང་བར་མཚམས་ཐོ་བ་གང་ཡོང་རྒྱུ་མ་གཏོགས་སྐོམ་སོད་ནི་མ་རེད།
    དེ་བཞིན་དུ་འདོད་པའི་ཡོན་ཏན་ལ་ཇི་ལྟར་ཆགས་ཤིང་ཞེན་པ། དེ་ལྟར་ཇེ་སྡུག་ཇེ་ངན་མ་གཏོགས་ཡོད་ནི་མ་རེད།
    དེའི་ཕྱིར་ན། འདོད་ཆགས་དེ་འཕྲལ་དང་འཕྲུལ་ལ་རྩ་བ་ནས་སྤོངས་བར་གྱིས་ཤིག་གསུངས་ནི་རེད།
    གསུངས་ནི་རེད། ཕྱི་ནང་སྣོད་བཅུད་ཀྱིས་བསྡུས་པའིདངོས་པོ་ཐམས་ཅད་རང་གི་སེམས་ཀྱིས་བཏགས་པ་ཙམ་ལས་རང་ངོས་ནས་མ་གྲུབ་པ་དཔེར་ན།
    རྨི་ལམ་ཀྱི་གནས་སྐབས་སུ། ལ་མཐོན་པོ། ཆུ་ཆེན་པོ། འཕྲང་གཟར་མོ་ཇི་ལྟ་བུ་ཞིག་རྨིས་ཀྱང་སེམས་རེད་ཡིན་ན།
    སེམས་ཀྱི་ཆོ་འཕྲུལ་རེད་མ་གཏོགས། རྨི་ལམ་གྱི་གནས་སྐབས་ན་རི་ཞིག་མེད་ཀི་ཆུ་ཞིག་མེད་ཀྱི་འཕྲང་ཞིག་མེད་ཀི
    བདེ་བའི་ཡོ་བྱད་རྨི་ལམ་གྱི་གནས་སྐབས་སུ་ཅི་འདྲ་འདྲའི་བདེ་མོ་སྐྱིད་པོ་ཞིག་འོང་ན་སེམས་རེད་མ་གཏོགས།
  39: རྨི་ལམ་གྱི་གནས་སྐབས་ན་བདེ་མོ་སྐྱིད་པོ་ཟེར་རྒྱུའི་གཉེན་ཉེ་བ་གྲོགས་དགའ་མཛའ་དང་འཕྲད་རྒྱུ་ཟས་ཞིམ་པོ་བཟའ་རྒྱུ་གང་ཡང་མེད་ཀི་ཡ།
    སེམས་རེད་ཡིན་ན། རྨི་ལམ་གྱི་གནས་སྐབས་དང་ད་ལྟའི་གནས་སྐབས་འདི་གཉིས་ཀ་ལ་ཁྱད་པར་ཅུང་ཟད་ཀྱང་ཡོད་ནི་མ་རེད།ཐམས་ཅད་སེམས་རེད།
    དཔེར་ན། རྨི་ལམ་གྱི་གནས་སྐབས་ན་ཐད་ཀར་ཁོ་རང་གི་སྣང་བ་དེ་ཡོད་སྣང་བདེན་སྣང་ཤར་ནི་རེད།
    དེའི་ཐད་ཚོད་ན་རྨི་ལམ་གྱི་སྡུག་བསྔལ་དེས་ཀྱང་གནོད་སྣང་བདེ་བ་དེས་ཀྱང་སྐྱིད་སྣང་ཤར་ནི་རེད།
    སད་པའི་གནས་སྐབས་ན་ངོ་མ་རྨི་ལམ་གྱི་སྣང་བ་དེས་ཕན་གནོད་གང་ཡང་མི་བྱེད་ཀི ད་ལྟའི་གནས་སྐབས་འདི་ལ་ཡང་བདེ་བས་ཕན་སྣང་སྡུག་བསྔལ་གྱིས་གནོད་སྣང་ཤར་ནི་རེད་ད།
    ནམ་ཞིག་གཟུང་འཛིན་གྱི་སྣང་བ་དབྱིངས་སུ་དེངས་བའི་གནས་སྐབས་ན་འུ་ཅག་གི་སྣང་བ་འདི་ཡང་རྨི་ལམ་ལྟ་བུ་མ་གཏོགས་གང་ཡང་ཡོད་པ་མ་རེད།འུ་ཅག་གིས་ཡིན་རྒྱུ་རེད་ཡིན་རྒྱུ་རེད་བསམས་རྒྱུ་ཙམ་ཞིག་གིས་མི་ཉན་གི
    རྨི་ལམ་གྱི་སྣང་བ་དང་དེ་རིང་གི་སྣང་བ་གཉིས་ཀ་ཨ་ན་མ་ན་རེད། མདང་སུམ་ཡན་ཆད་ཀྱི་རྨིས་པའི་རྨི་ལམ་དེ་དང་།
    ཁ་སང་ཡན་ཆོད་ཀྱི་ལུས་ཁམས་ཀྱིས་མྱོང་བའི་བདེ་སྡུག་དེ་གཉིས་ཨ་ན་མ་ན་རེད་ཡ། གཉིས་ཀ་ཞེ་ཡུལ་དུ་དྲན་རྒྱུ་ནི་ཡོད་ཀི
    ད་ཚུར་སྟེང་དུ་ཡོང་རྒྱུ་ཨུ་ཡོད་ཀི་སྙམ་ན་ནི་མེད་ཀི གཉིས་ཀའང་འདྲ་འདྲ་རེད། ཐད་ཀ་ཐད་ཀར་ནི་གཉིས་ཀའང་ཡོད་ཡོད་གྲུབ་གྲུབ་ལྟར་དུ་སྣང་གི
    དེ་ཡིན་ན ས་བཟུང་སྟེ།
  40: དཔལ་ལྡན་ཟླ་གྲགས་ཀྱིས། འདི་ལ་ཇི་སྲིད་མ་ཟད་དེ་སྲིད་དུ།། སད་པར་གྱུར་ན་གསུམ་ཙམ་ཡོད་མིན་ཏེ།
    གཏི་མུག་གཉིད་སད་ལས་ཀྱང་དེ་བཞིན་ནོ།། གསུངས་ཏེ་རྨི་ལམ་གྱི་གནས་སྐབས་སད་པའི་གནས་སྐབས་ན་མེད་ནིའི་ཡ་བ་འདྲ་འདྲ་ཞིག་གིས།
    འུ་ཅག་གི་སྣང་བ་འདི་ཡང་སངས་རྒྱས་པའི་གནས་སྐབས་ན་ཡོད་ནི་མ་རེད་གསུངས་ཏེ། རྒྱས་པར་བླ་མ་རིན་པོ་ཆེ་མི་ཕམ་ཚང་གི་ཞལ་གདམས་ཀྱི་སྐབས་སུ།
    སད་སྣང་གིས་ཁོ་བདེན། རྨི་སྣང་གིས་ཁོ་བདེན་ཞེས་བཤད་བཤད་པས་མཐའ་མཇུག་འཇམ་དཔལ་ཡེ་ཤེས་སེམས་དཔའི་ཞལ་གྱིས་བཅད་དེ།
    རྨི་ལམ་གྱི་སྣང་བ་དང་ད་ལྟའི་སྣང་བ་གཉིས་ཀ་བདེན་ན་བདེན་མཉམ་རྫུན་ན་རྫུན་མཉམ་རེད་ད་འོན་ཀྱང་།
    རྨི་ལམ་གྱིས་ཁོའི་སྣང་བ་དེ་མི་བདེན་ཟེར་ནས་ཁས་ལེན་གི སད་སྣང་གིས་ད་དུང་བདེན་སྣང་གྲུབ་སྣང་ཤར་གི
    སད་སྣང་མི་དྲང་གི་གསུངས་ཏེ་ཞལ་གྱིས་བཅད་རབས་གསུངས་ཡོད་ཨོས་ཁྲིམས དེའི་ཕྱིར་ན། ཇི་ལྟར་སྣང་བ་འདི་དག་རང་གི་སེམས་རེད།
    འུ་ཅག་གི་བདེ་སྐྱིད་ཐམས་ཅད་སེམས་རེད།སེམས་དེ་བདེ་སྐྱིད་བསྡད་ན། མི་གཙང་བ་སྟོང་གིས་གང་བའི་དོང་ལྟ་བུ་ཞིག་གི་ནང་དུ་ཉལ་འདུག་དགོས་ཀྱང་བདེ་ཀི་སྐྱིད་ཀི
    སེམས་དེ་མ་སྐྱིད་ནས་བཟུང་སྟེ། དར་ཟབ་འབོལ་བརྩེགས་འདྲ་མི་འདྲ་རྣམ་པ་སྣ་ཚོགས་ཀྱི་ཁྲི་སྟེང་ནས།ཟས་སྣ་དགུ་བསྒྲིག་སྟེ་བསྡད་ན་ཡང་རྩ་བ་ནས་སྐྱིད་ཐབས་མི་ཐོན་གི་ཨ།
    དེའི་ཕྱིར་ན་སེམས་འདི་རེད་ཡ།ངོ་མ་ངེས་དག་གིས་བསམ་བློ་བཏང་ན། ངེད་ཅག་སྙིང་ནད་པ་རྣམས་ཀྱི་སེམས་ན་ཡོད་ནི་རེད།
  41: སྙིང་ནད་ཀྱིས་མནར་ཡོང་དུས། ཕལ་ཆེར་ལྷའི་དབང་བོ་རྒྱལ་བྱིན་གྱི་མལ་སའི་ནང་དུ་བསྡད་ན་ཡང་བདེ་མོ་སྐྱིད་པོ་ཞིག་རྩ་བ་ནས་ཡོང་སྲིད་རྒྱུ་མ་རེད་བསམ་རྒྱུ་འདྲ་ཞིག་རེད།
    དེ་ཡང་གཙོ་བོ་སེམས་རེད་མ་གཏོགས་ལུས་དང་ངག་གཉིས་ཀ་མི་སྐྱིད་ནི་མ་རེད་ཡ། དེའི་ཕྱིར་ན་སྣང་བ་ཐམས་ཅད་སེམས་ཡིན་ནི་བོ་ཤེས་དགོས་ནི་རེད།
    ཡ་ད་སེམས་ཟེར་རྒྱུ་བོ་སྣོད་བཅུད་ཐམས་ཅད་བྱེད་མཁན་པོ་ཁོ་རང་གི་ངོ་བོ་ལ་བསམ་བློ་བཏང་ན།
    ངོ་མའི་ཅིག་བགད་ཁ་འཆོར་ཡོང་ས་འདྲ་འདྲ། མེད་ཀི་ཟེར་ན་ནི་ཡས་བསམ་མས་བསམ་འདྲ་མི་འདྲ་བསམ་གི་འདུག་མཁན།
    སྐད་ཅིག་མ་གཅིག་ལ་སྡོད་ལོང་མེད་པ་སྨྱོན་པ་ས་སྟེང་དུ་མངགས་བཏང་ནི་འདྲ་ཞིག་རེད།འོ་ན་ཁོ་གང་ན་ཡོད་ཀི་ཟེར་ན།
    ལུས་ཀྱི་ཕྱི་ནང་བར་གསུམ་གང་ན་ཡང་མེད་ནིའི་དེང་སང་སྒྲ་སྡུད་འཕྲུལ་ཆས་རྣམས་བསྒྲུག་པའི་ཚེ་དེའི་སྒྲ་ཕྱི་ནས་གྲགས་ནི་རེད་ཟེར་རྒྱུ་ཡང་མེད་ཀྱི་ནང་ནས་གྲགས་ནི་རེད་ཟེར་རྒྱུ་ཡང་མེད་ཀི་བར་མ་བར་ཞིག་གིས་གྲགས་འགྲོ་གི་འདུག་གི་གང་ནའང་མེད་ཀི
    དེའི་ཡ་བ་འདྲ་ཞིག་གིས་འུ་ཅག་གི་སེམས་དེ་ཡང་གདོད་ནས་མ་གྲུབ་པ་སྟོང་ཉིད་ཅིག་ཨོས་རེད།དེའི་ཕྱིར་ན།ཕྱི་གཟུང་པ་ཡུལ་ལའང་བདེན་པར་མི་འཛིན།
    ནང་འཛིན་པ་སེམས་ལའང་བདེན་པར་མི་འཛིན་པར་སྟོང་པ་ཉིད་ཀྱི་ངང་ལ་མཉམ་པར་འཇོག་རྒྱུ་དེ་ནི་རྒྱལ་སྲས་བྱང་ཆུབ་སེམས་དཔའ་རྣམས་ཀྱི་ལག་ལེན་ཡིན་གསུངས་ནི་རེད།
    ཡིད་དུ་འོང་བའི་དངོས་པོ་སྲིད་པ་དང་སྲིད་པའི་ཡོ་བྱད།
  42: འུ་ཅག་གི་གཙོ་བོ་ཡིད་དུ་འོང་བའི་དངོས་པོ་འདི་རེད། སྲིད་པ་ཟེར་རྒྱུ་བོ་ནང་ཕུང་བོ་གཉིས་བསྡུས་ཀྱི་གང་ཟག་འདི་རེད།
    དཔེར་ན།སྐྱེས་པ་རྣམས་བུད་མེད་ལ་ཆགས་བུད་མེད་རྣམས་སྐྱེས་པ་ལ་ཆགས་རྒྱུ་བོ་དེ་སྲིད་པ་ལ་ཆགས་པ་རེད།
    སྲིད་པའི་ལོངས་སྤྱོད་ལ་ཆགས་པ་རྒྱུ་རྫས་ལོངས་སྤྱོད་མཚན་སྙན་གྲགས་ལ་སོགས་པ་རྙེད་བདེ་གྲགས་བསྟོད་ལ་དགའ་རྒྱུ་བོ་སྲིད་པའི་ལོངས་སྤྱོད་ལ་ཆགས་པ་རེད།
    ཡིད་དུ་འོང་བའི་དངོས་པོ་ཚང་མ་ཡང་འཇའ་ཚོན་གྱི་སྣང་བ་འདྲ་འདྲ་ཞིག་རེད། ནམ་མཁའ་ལ་འཇའ་ཚོན་ཤར་ན་ཁོ་ཡོད་ཡོད་འདྲ་ཡང་བཙལ་ན་མི་རྙེད་ཀི་གར་ཡང་མེད་ཀི་ཡ།དེའི་ཡ་བ་འདྲ་འདྲ་ཞིག་གི་ཡིད་དུ་འོང་བའི་དངོས་པོ་དེ་ཡང་བརྟགས་ན་སྙིང་པོ་མེད་པ་ཡིད་གཏད་མེད་པ་ཞིག་རེད།
    དེའི་ཕྱིར་ན་མཛེས་པར་སྣང་ཡང་བདེན་པ་མེད་པར་ལྟ་ཞིང་ཞེན་ཆགས་སྤོང་དགོས་ནི་རེད། གསུངས་ནི་རེད།
    ལུས་ལ་ན་ཚ་སེམས་ལ་སྡུག་བསྔལ་ཏེ་སྡུག་བསྔལ་ཡོད་ཚད་པོ་ཕྱོགས་གཅིག་ཏུ་བསྡུས་ན་འདི་གཉིས་ཀར་མ་འདུས་པའི་སྡུག་བསྔལ་གཞན་ཞིག་མེད་ཀི་ཨོས་རེད།
    དེའི་སྡུག་བསྔལ་ཐམས་ཅད་ཀྱང་ཅི་འདྲ་ཞིག་རེད་ཅེ་ན། རྨི་ལམ་གྱི་གནས་སྐབས་ན་བུ་ཤི་བའི་སྡུག་བསྔལ་ལྟ་བུ་ཞིག་རེད།
    དེ་ལ་བདེན་པ་མེད་པར་འཁྲུལ་བ་ཉིད་དུ་ལྟ་དགོས་ནི་རེད། གསུངས་ནི་རེད། དེ་ཡན་ཆད་ཀྱིས་བྱང་ཆུབ་སེམས་དཔའི་བསམ་པ་ཕུན་སུམ་ཚོགས་པ་ལ་སློབ་ཚུལ་བཤད་ནི་རེད།
    འདི་མན་ཆད་ནས་སྤྱོད་པ་ཕུན་སུམ་ཚོགས་པ་ཕ་རོལ་ཏུ་ཕྱིན་པ་དྲུག་ལ་སློབ་ཚུལ་བཤད་ནི་རེད།
  43: བྱང་ཆུབ་འདོད་པ་སངས་རྒྱས་ཀྱི་གོ་འཕང་འཐོབ་པར་འདོད་པ་རྣམས་ཀྱིས་རང་གི་མགོ་དང་ཡན་ལག་ཚང་མ་ཡང་སེམས་ཅན་ཐམས་ཅད་ལ་སྦྱིན་དགོས་ནི་རེད།
    བདག་ཅག་གི་སྟོན་པ་ཐབས་མཁས་ལ་ཐུགས་རྗེ་ཆེན་པོ་དང་ལྡན་པ་དེ་ཉིད་ཀྱིས་ཀྱང་སྦྱིན་པའི་ཕར་ཕྱིན་ལ་སློབ་པའི་གནས་སྐབས་ན་དབུ་དང་ཡན་ལག་ལ་སོགས་པ་སེམས་ཅན་གྱི་དོན་དུ་སྦྱིན་རབས་རྒྱས་པར་མདོ་སྡེ་ཐམས་ཅད་ཀྱི་ནང་ན་ཨོས་ཡོད་ཀི
    ཁྱད་པར་དུ་བླ་མ་རིན་པོ་ཆེ་མི་ཕམ་ཚང་གིས་ཐུབ་ཆོག་རྒྱབ་ཆོས་པདྨ་དཀར་པོའི་ནང་ན་རྒྱ་ཆེར་བཤད་པ་ལྟ་བུ་རེད།
    དེའི་དོན་དུ་ལུས་ཀྱང་བཏང་དགོས་ན་ཕྱི་རོལ་ཀྱི་དངོས་པོ། རྒྱུ་རྫས་ལོངས་སྤྱོད་བུ་དང་ཆུང་མ་ལ་སོགས་པ་སྨོས་ཀྱང་ཅི་དགོས་ཨོས་རེད།
    དེའི་ཕྱིར་ན་སྦྱིན་པ་ཨེ་རི་མི་རི་བྱས་ཏེ་གཏོང་དགོས་རེད། འཇིག་རྟེན་ཁམས་ཀྱི་བདེ་བ་ཐམས་ཅད་སྦྱིན་པ་ལས་བྱུང་ནི་རེད།
    ལོངས་སྤྱོད་མེད་ན་བདེ་བ་ཡོད་ཐབས་ཡོད་ནི་མ་རེད། ལོངས་སྤྱོད་འབྱུང་བའི་རྒྱུ་སྦྱིན་པ་རེད།དེའི་ཕྱིར་ན།
    སྦྱིན་པ་འདི་ཐོག་མར་གལ་ཆེ་བ་ཡིན་པས། བཅོམ་ལྡན་འདས་ཀྱིས་ཀྱང་ཆོས་ཐམས་ཅད་ཀྱི་ཐོག་མར་སྦྱིན་པའི་གཏམ་འདི་བཤད་ནི་རེད།
    སྦྱིན་པ་སྦྱིན་པའི་ཚེ་ཡང་ལན་དང་རྣམ་སྨིན་ལ་རེ་ཉན་ནི་མ་རེད། སྦྱིན་པ་རྣམ་དག་ཅིག་བྱེད་དགོས་ནི་རེད།
    ལན་ཟེར་བ་ཅི་རེད་ཅེ་ན། ངས་ཕར་ལ་ཅིག་སྦྱིན་ན་གཟོད་ང་ལ་ཚུར་ཅིག་སྦྱིན་ཨེ་ཡོང་སྙམ་པ་ལན་ལ་རེ་བ་རེད།ལན་ལ་རེ་བའི་སྦྱིན་པ་དེ་ཡང་སྦྱིན་པ་རྣམ་པར་དག་པ་བྱང་ཆུབ་སེམས་དཔའི་སྦྱིན་པ་མ་རེད།
  44: རྣམ་སྨིན་ལ་རེ་བ། ངས་སྦྱིན་པ་ཞིག་བྱས་ན་ཕྱི་མར་ང་ངན་སོང་གསུམ་དུ་མི་སྐྱེ་བར་བདེ་མོ་སྐྱིད་པོ་ཞིག་འོང་ན་བསམ་པ་རྣམ་སྨིན་ལ་རེ་ན་ཡང་བྱང་ཆུབ་སེམས་དཔའི་སྦྱིན་པ་མ་རེད།
    ལན་དང་རྣམ་སྨིན་ལ་རེ་བ་མེད་པའི་སྦྱིན་པ་ཞིག་དགོས་གསུངས་ནི་རེད་ད། དེ་འུ་ཅག་སོ་སོའི་སྐྱེ་བོ་ཞིག་གིས་ཧ་ཅང་དཀའ་མོ་རེད་ད།དང་པོའི་གནས་སྐབས་ན་ལན་ལ་ཡང་རེ་རྒྱུ་རེད།
    རྣམ་སྨིན་ལ་ཡང་རེ་རྒྱུ་རེད།བར་ཞིག་གི་གནས་སྐབས་ན་ལན་ལ་མི་རེ་རྒྱུ་ཙམ་རེ་ཨེ་ཡོང་གི་རྣམ་སྨིན་ལ་རེ་ན་ཡང་།
    རིམ་གྱིས་རིམ་གྱིས་ལན་དང་རྣམ་སྨིན་གཉིས་ཆར་ལ་མི་རེ་བའི་སྦྱིན་པ་ཞིག་དགོས་ནི་རེད་སུ་དང་སུས་ཡིན་ན།
    འུ་ཅག་གིས་ད་ཞག་ཨོས་བཤད།རྒྱལ་སྲས་ལག་ལེན་གྱི་ཚིག་བཞི་གཅིག་ཀྱང་རྒྱུད་ལ་མི་འབྱོར་ཟེར་རྒྱུ་བོ་དེ།ཡ་ད་ཁོས་སྦྱིན་པ་ནི་ཅིག་བཏང་གིན་བསྡད་ཉན་ཡོད་ས་ཡོད་བསམས་ནི་རེད།
    ཁྱོས་སྦྱིན་བ་ཅུང་ཙམ་རེ་བཏང་ཡོད་ཤས་ཆེ་མོད། དེ་ཡང་སྦྱིན་པ་ཆུང་ཆུང་རེད། རེད་ཡ། གང་ངན་གང་བཙོག་དཔེར་ན།
    ཐུད་ཀྱི་རུལ་ས་མར་གྱི་སྔོ་ས་རང་གི་ཡིད་དང་མི་མཐུན་རྒྱུའི་རྒྱུ་རྫས་ཞིག་སྦྱིན་ཡོད་དེ་མ་གཏོགས་སྦྱིན་མེད།གལ་དེ་ཁྱོས་སྦྱིན་ཡོད་ན་ཡང་།
    ཡང་མིན་ན་ལན་ལ་རེ་ཡོད་ཡང་མིན་ན་རྣམ་སྨིན་ལ་རེ་ཡོད། རེ་ཡ་ཁྱད་པར་དུ་ཡང་སྙན་གྲགས་ལ།
    དེང་སང་སྦྱིན་ཚད་པོ་ཚང་མ་སྙན་གྲགས་དག་དག་ལ་རེ་མོས་འདུག་གི་བཟང་གི་མཚར་གི་ཟེར་ཕྱིར།
  45: དཔེར་ན། བླ་མ་ཆེན་པོ་ཟེར་བ་འདྲ་འདྲ་ཡོན་བདག་ཆེན་པོ་ཟེར་བ་འདྲ་འདྲ་ཚང་མས་ཡང་།ག་ཞིག་ཞིག་གིས་ལས་ཁང་ཆེན་པོ་ཞིག་བཙུགས་ཐལ།
    ག་ཞིག་ཞིག་གིས་སྨན་ཁང་ཆེན་པོ་ཞིག་ལས་ཐལ་ཟེར་རྒྱུ་བོ་དེ་ཚང་མ་ཡང་སྙན་གྲགས་ལ་རེ་ནི་རེད།དེ་དག་ཐམས་ཅད་རྩ་བ་ནས་མེད་པ་ཞིག་དགོས་ནི་རེད།དེ་དཀའ་མོ་རེད་ད།
    འུ་ཅག་གིས་སྦྱིན་པ་བྱང་ཆུབ་སེམས་དཔའི་སྦྱིན་པ་རྣམ་དག་མ་ཡོང་བཞག་ན་ཡང་། ཞི་བ་ལྷས་རིམ་པ་བཞིན་དུ་བསླབ་པར་བགྱི་གསུངས་ནི་རེད།
    རིམ་པ་བཞིན་དུ་ག་ལེ་ག་ལེར་བསླབ་ནས་སྦྱིན་པ་དེ་ལ་ཨི་རི་མི་རི་གྱིས་གསུངས་ནི་རེད། གསུངས་ནི་རེད།
    ཚུལ་ཁྲིམས་མེད་ན་རང་དོན་ཡང་འགྲུབ་ནི་མ་རེད།དཔལ་ལྡན་ཟླ་གྲགས་ཀྱིས། སྐྱེ་བོ་ཚུལ་ཁྲིམས་རྐང་པ་ཆག་གྱུར་ན།།སྦྱིན་པའི་ལོངས་སྤྱོད་ལྡན་ཡང་ངན་འགྲོར་འགྲོ།
    གསུང་ནི་རེད། ཚུལ་ཁྲིམས་རྣམ་པར་དག་པ་ཞིག་མ་སྲུང་ནས་བཟུང་སྟེ། ལྷ་དང་མིའི་གོ་འཕང་ཟེར་རྒྱུ་ཞིག་རྩ་བ་ནས་འཐོབ་ཐབས་ཡོད་ནི་མ་རེད།གལ་སྲིད་སྦྱིན་པ་ལ་སོགས་པའི་དགེ་བ་རྒྱ་ཆེན་པོ་ཞིག་བསགས་ཀྱང་།
    ཡི་དྭགས་དང་དུད་འགྲོ་ལ་སོགས་པའི་རྟེན་ལ་སྨིན་འགྲོ་བ་རེད། ཡི་དྭགས་ཀྱི་རྟེན་ལ་ལོངས་སྤྱོད་རྒྱ་ཆེན་པོ་ཅི་ཞིག་བྱས་ནས་སྨིན་འགྲོ་བ་རེད་ཅེ་ན།འུ་ཅག་གི་ཁ་སྒྲུང་ལ་ཡི་དྭགས་རྒན་མོ་གཏེར་སྲུང་མ་ཟེར་རྒྱུ་ཞིག་ཡོད་ཨོས་ཁྲིམས།དེ་འདྲ་ཞིག་ཀྱང་ཡོད་ནི་ཡིན་ཤས་ཆེ་ད།
    ཁྱད་པར་དུ་གྲོ་བཞིན་སྐྱེས་ཀྱི་རྟོགས་བརྗོད་ཀྱི་ནང་ན་ཡི་དྭགས་མོ་ལྷའི་འབྱོར་བ་དང་ལྡན་པ་ཞིག་དེའི་ཉེ་རིང་ཐམས་ཅད་ཡི་དྭགས་ཀྱི་སྐྱེ་བ་བླངས་ནས་ཁྲིའི་རྐང་པ་བཞི་བཏེགས་ཡོད་རབས།
  46: དེ་ལྟ་བུ་བཤད་ཡོད་ཨོས་ཁྲིམས། ཡི་དྭགས་ཀྱི་གནས་སྐབས་ན་ཡང་ལོངས་སྤྱོད་དང་ལྡན་པ་ཡོད་ནི་རེད།
    དུད་འགྲོའི་གནས་སྐབས་ན་ཡང་། དཔེར་ན། ལྷ་དང་གླང་ཆེན་ལྟ་བུའི་སྐྱེ་བ་བླང་སོང་ན།ཚེ་རབས་སྔ་མར་སྦྱིན་པ་བྱས་པས་རྒྱུན་ཆ་བཟང་པོ་ཅན་ལྟ་བུའི་སྐྱེ་བ་བླངས་འགྲོ་བ་རེད་མ་གཏོགས་མིའི་ལུས་རྟེན་དུ་རྩ་བ་ནས་ནམ་ཡང་སྐྱེ་ཐབས་ཡོད་ནི་མ་རེད།
    དེ འི་ཕྱིར་ན། མངོན་མཐོ་ལྷ་དང་མིའི་གོ་འཕང་ཞིག་འཐོབ་པར་འདོད་ན་ཡང་། ཚུལ་ཁྲིམས་རྣམ་པར་དག་པ་འདི་སྲུང་དགོས་ནི་རེད།
    བ དེ་བ་ཅན་གྱི་ཞིང་ཁམས་སུ་སྐྱེ་བར་འདོད་པའི་གང་ཟག་རྣམས་ཀྱིས་ཀྱང་།ཚུལ་ཁྲིམས་རྣམ་པར་དག་པ་འདི་སྲུང་དགོས་ནི་རེད་མ་གཏོགས།
    མ་སྲུང་ན་མངོན་མཐོ་ལྷ་མིའི་གོ་འཕང་མི་འཐོབ། མངོན་མཐོ་ལྷ་མའི་གོ་འཕང་ཙམ་ཡང་མ་ཐོབ་ན།ངན་སོང་གསུམ་ཀྱི་རྟེན་ལ་ནི་དགེ་བ་སྒྲུབ་ཟེར་རྒྱུ་ཞིག་དང་སྡིག་པ་སྤང་ཟེར་རྒྱུ་ཞིག་མི་ཤེས།
    དེས་རང་དོན་ཡང་མི་འགྲུབ་ཀི་ཨདེའི་ཕྱིར་ན། ཚུལ་ཁྲིམས་འདི་སྲུང་དགོས་ནི་རེད། ཚུལ་ཁྲིམས་འདི་ཅི་འདྲ་ཞིག་ལ་ཟེར་བ་རེད་གང་འདྲ་ཞིག་ལ་ཟེར་བ་རེད་ཅེ་ན།
    ཚུལ་ཁྲིམས་ལ་རིགས་རྣམ་པ་མང་པོ་ཡོད་ཀི དཔེར་ན། སོ་སོར་ཐར་བའི་གཞུང་ནས་བཤད་པའི་ཚུལ་ཁྲིམས་ཡིན་ན།
    སོ་སོར་ཐར་པ་རིགས་བདུན་ནམ་བརྒྱུད་ཡོད་ཀི འུ་ཅག་དགེ་ཚུལ་སློང་ཞིག་ཡིན་ན། རབ་ཏུ་བྱུང་བའི་སྡོམ་པ།
    འདུལ་ཁྲིམས་ཉིས་བརྒྱ་ལྔ་བཅུ་ཟེར་བ་འདྲ་འདྲ། བླངས་འདས་སོ་དྲུག་ཟེར་རྒྱུ་འདྲ་འདྲ།
  47: དེ་ཚང་མ་དོ་དོ་ཏན་ཏན་བྱས་ནས་སྲུང་དགོས་ནི་རེད། ཁྱིམ་པའི་ཕྱོགས་ཡིན་ན།དགེ་སྙེན་རེད།དགེ་སྙེན་ལ།
    སྣ་གཅིག སྣ་འགའ།ཕ ལ་ཆེར། ཡོངས་རྫོགས། རེད་ཡ། འུ་ཅག་གི་དགེ་སྙེན་ལྟ་བུ་ལ་མཚོན་ན་ནི།
    ཡོངས་རྫོགས་དགེ་སྙེན་དག་གི་དག་དག་རེད།ད་དེའི་སྡོམ་པ་དེ་ངེས་པར་དུ་སྲུང་དགོས་ནི་རེད།
    དེའི་ཡ་བ་འདྲ་འདྲ་ཞིག་གི་ནི་བྱང་ཆུབ་སེམས་དཔའ་དང་། རེད་ཡ། གསང་བ་སྔགས་ཀྱི་བསླབ་པ་དང་ད་མ་ཚིག་སྲུང་དགོས་ན་ཡང་སོ་སོར་ཐར་བ་ཡར་ལྡན་གྱི་ཚུལ་དུ་དགོས་པ་རེད་མ་གཏོགས།
    དེང་སང་གི་གནས་སྐབས་ན་བྱང་ཆུབ་སེམས་དཔར་ཁས་འཆེ་བ་དང་།སྔགས་པ་ཆེན་པོ་ཡིན་པར་ཁས་འཆེ་བ་ཐམས་ཅད་ཀྱིས་སོ་སོར་ཐར་བ་སྲུང་མི་དགོས་སྣང་ཤར་ནི་རེད་ད།
    བྱང་ཆུབ་སེམས་དཔའ་རིགས་ལྡན་གྱིས༎ རྟག་ཏུ་སྡོམ་གཞན་ལྡན་པ་ལ།།བྱང་ཆུབ་སེམས་དཔའི་སྡོམ་པ་ཡིས།།
    སྐལ་བའི་བར་གྱིས་གཞན་དུ་མིན།། མཉམ་མེད་ཇོ་བོ་རྗེ་དཔལ་ལྡན་དི་པམ་ཀ་རས་བྱང་ཆུབ་ལམ་སྒྲོན་ནང་ན་གསུངས་ཆོས་ཡོད་ཀི
    བྱང་ཆུབ་སེམས་དཔའི་སྡོམ་པ་ཕུན་སུམ་ཚོགས་པ་ཞིག་རྒྱུད་ལ་སྐྱེ་བར་བྱེད་པ་ལ་སོ་སོར་ཐར་བ་རིགས་བདུན་དགོས་ནི་རེད།
    དེ་ཙམ་མིན་ནའང་གཞན་གནོད་གཞི་བཅས་སྤོང་བ་ཞིག་མེད་ན།སོ་སོར་ཐར་པའི་སྡོམ་པའི་ངོ་བོ་གཞན་གནོད་གཞི་བཅས་སྤོང་བ་རེད།
    བྱང་ཆུབ་སེམས་དཔའི་སྡོམ་པ་སྐྱེ་ཐབས་ཡོད་ནི་མ་རེད། གསང་སྔགས་རྡོ་རྗེ་ཐེག་པ་ཡིན་ན།
    སྡོམ་པ་ཞིག་བླང་ནས་བཟུང་སྟེ།
  48: དགེ་སློང་དགེ་ཚུལ་བྱང་ཆུབ་སེམས། སོ་སོར་ཐར་བའི་སྡོམ་པ་ལ།། རྒྱུན་དུ་གནས་ཤིང་དགའ་བ་བསྒོམ།།
    སྡོམ་པ་ཡོངས་སུ་བཟུང་བར་བགྱིའུ་ཅག་གིས་ཟེར་ཨོས་ཁྲིམས། དགེ་ཚུལ་སློང་ཞིག་ལ་དགེ་སྙེན་ནས་བཟུང་སྟེ་དགེ་ཚུལ་སློང་གི་སྡོམ་པ་རྒྱུད་ལ་མ་ལྡན་ན།གསང་སྔགས་རྡོ་རྗེ་ཐེག་པའི་སྡོམ་པ་ལྡན་ཐབས་ཡོད་ནི་མ་རེད།
    དེའི ་ཕྱིར།འུ་ཅག་གི་གཙོ་བོ་སོ་སོར་ཐར་བ་དེ་སོ་རྩ་བ་རེད། རེད་ཡ། སོ་སོར་ཐར་བའི་སྡོམ་པ་ཡང་དག་པར་སྲུང་དགོས་ནི་རེད།
    སྡོམ་པ་སྲུང་རྒྱུ་དེ་ཡང་། དགེ་སྙེན་ཡན་ཆད་ཀྱི་སྡོམ་པ་དེ་རྒྱུད་ལ་ཡོད་ན་དེ་མི་འདྲ་བ་རེད།
    དེ་ཙམ་མ་ནུས་ན་ཡང་། གསོ་སྦྱོང་འདུ་བྱེད་ལ་ལའི་ཡིད་འོང་བ།། སྐྱིད་དགའ་བུད་མེད་རྣམས་ལ་བཀའ་འདི་བསྩལ།།
    གསུངས་ནི་རེད། མགོན་པོ་ཀླུ་སྒྲུབ་ཀྱིས། དཔེར་ན། གསོ་སྦྱོང་ཡན་ལག་བརྒྱད་པའི་སྡོམ་པ་ཉིན་ཞག་གཅིག་ལ་སྲུང་ན་ཡང་།
    བསྐལ་པ་བཟང་པོར་སངས་རྒྱས་དངོས་སུ་བཞུགས་པའི་ཐད་ཚོད། ལོ་མང་བོའི་བར་དུ་ཚུལ་ཁྲིམས་རྣམ་པར་དག་པ་ཉིས་བརྒྱ་ལྔ་བཅུ་རྩ་གསུམ་གྱི་སྐྱོན་གྱིས་མ་གོས་པ་ཞིག་སྲུང་ནི་བས།
    དེང་སང་གི་གནས་སྐབས་ན་སྡོམ་པ་སྣ་གཅིག་སྲུང་བ་འདི་ཕན་ཡོན་ཆེ་གསུངས་ཡོད་ནི་རེད།ཐམས་ཅད་ཀུན་གྱིས་ཚུལ་ཁྲིམས་འདི་སྲུང་རྒྱུ་གལ་ཆེ་ནི་རེད།དེ་ཕྱིར་སྲིད་པའི་འདུན་པ་མེད་པ་ཡིས་གསུངས་ནི་རེད།
    ཚུལ་ཁྲིམས་སྲུང་རྒྱུ་དེ་ཡང་། འུ་ཅག་གི་ཕྱི་མར་ལྷ་ཡུལ་ལ་སྐྱེ་སྤྱད་མི་ཡུལ་ལ་སྐྱེ་སྤྱད་ཚེ་འདིར་ཟས་ནོར་ཡོད་སྤྱད།
  49: དེ་རྩ་བ་ནས་ཡོད་ཉན་ནི་མ་རེད། དེ་ནི་བྱང་ཆུབ་སེམས་དཔའི་སྐལ་བ་ཞིག་མ་རེད། སོར་བྱང་སྔགས་གསུམ་རེད།འུ་ཅག་གི་སོ་སོར་ཐར་བའི་གནས་སྐབས་ན་ཡང་།
    ངེས་པར་འབྱུང་བའི་ཚུལ་ཁྲིམས་ཀྱི་དབང་དུ་བྱས་ཏེ། དགེ་འདུན་ཐམས་ཅད་འདུས་པ་ན་ཆ་ལུགས་འདི་བཞིན་བྱས་རྒན་རིམ་ལ་ཕྱག་འཚལ་ཏེ།ཐལ་མོ་སྦྱར་ཙོག་ཙོག་པུར་འདུག་ཅིང་གསོལ་བ་བཏབ་པར་གྱུར་པ་གསུམ་དང་།
    གསོལ་བ་དང་བཞིའི་ལས་ཀྱིས་ཅིག་ཅར་རབ་ཏུ་འབྱུང་བ་དང་། བསྙེན་པར་རྫོགས་པ་ཉེ་བར་བསྒྲུབས་པར་འགྱུར་པ་ལྟ་བུ་ནི་སྔོན་གྱི་ཆོ་གའོ།།
    ཞེས་འདུལ་བ་མདོ་རྩའི་མགོ་བཟུང་དུས་ནས་ཟེར་ཨོས་ཁྲིམས། ངེས་པར་འབྱུང་བ་ཟེར་ནི་རེད།
    ངེས་པར་འབྱུང་བ་ཟེར་རྒྱུ་དེ་ཅི་འདྲ་ཞིག་ལ་ཟེར་ན། སྲིད་པ་ཁམས་གསུམ་འཁོར་བའི་བདེ་འབྱོར་སྙན་གྲགས་ཚང་མ་ཡང་།
    དཔེར་ན། མཁྲིས་ནད་དྲག་པོས་ན་བཞིན་ཡོད་མི་ཞིག་ལ།རྗེ་བོས་བཙོ་ཟན་ཞིམ་པོ་ཞིག་སྦྱིན་ན།
    དེར་སྐྱུག་བྲོ་རྒྱུ་མ་གཏོགས་དེ་ཡིད་དུ་འོང་རྒྱུ་མེད་ཀི་ཨ།ཡིད་དུ་མི་འོང་རྒྱུ་དེ་ལྟ་བུ་ཞིག་དགོས་གསུངས་ནི་རེད།
    འུ་ཅག་གི་ཚུལ་ཁྲིམས་འདི་ཕལ་ཆེར་བ་འཇིགས་སྐྱོབས་དང་ལེགས་སྨོན་གྱི་ཚུལ་ཁྲིམས་རེད། ཕལ་ཆེར་བས་ནི་འདྲེ་བགེགས་རྒྱལ་པོ་ལ་སོགས་པས་གནོད་པ་མི་འབྱུང་བའི་ཕྱིར་དུ་ཚུལ་ཁྲིམས་སྲུང་གིན་ཡོད་ནི་རེད།
    འཇིགས་སྐྱོབས་ཀྱི་ཚུལ་ཁྲིམས་ཀྱང་ཚུལ་ཁྲིམས་རྣམ་པར་དག་པ་མ་རེད། འགའ་ཞིག་ནི་ལེགས་སྨོན་གྱི་ཚུལ་ཁྲིམས་ཟེར་བ་རེད།
    ལེགས་སྨོན་གྱི་ཚུལ་ཁྲིམས་ཟེར་རྒྱུ་བོ།
  50: ཚེ་འདིར་ཡང་བདེ་ལ་ཕྱི་མར་ཡང་ལྷ་དང་མིའི་བདེ་བ་ཕུན་སུམ་ཚོགས་པ་འཐོབ་པར་འདོད་པའི་ཕྱིར་དུ་ཚུལ་ཁྲིམས་སྲུང་ན་དེ་ལེགས་པར་སྨོན་པའི་ཚུལ་ཁྲིམས་རེད།
    དེ་ཡང་ཚུལ་ཁྲིམས་རྣམ་དག་མ་རེད། ཚུལ་ཁྲིམས་རྣམ་དག་ངེས་འབྱུང་གི་འདུན་པ་རེད།སྲིད་པའི་འདུན་པ་མེད་པའི་ཚུལ་ཁྲིམས་ཤིག་མེད་ན།
    ཚུལ་ཁྲིམས་རྣམ་དག་རྩ་བ་ནས་མིན་ཟེར་ནས་བཤད་ནི་ཡང་ཡ་ཁུ། འགའ་ཞིག་གིས་བཤད་སྲོལ་ལྟར་ན།
    དང་པོའི་གནས་སྐབས་ན་ངེས་འབྱུང་རྣམ་པར་དག་པ་མེད་ཀྱང་། སྡོམ་པ་དེ་རྒྱུད་ལ་བླངས་ཚར་རྒྱབ་རྗེས་སུ་ངེས་འབྱུང་གི་བསམ་པ་དྲག་པོས་ཟིན་ན་ཚུལ་ཁྲིམས་རྣམ་དག་གི་གོ་ཆོད་གསུངས་བས།དཔེར་ན།ཀུན་དགའ་བོའི་ཚ་བོ་གཉིས་དང་པོ་འཚོ་བའི་ཐོངས་བས་རབ་ཏུ་བྱུང་ནི་རེད།
    དེ་གཉིས་ཀྱི་རྒྱུད་ལ་ངེས་འབྱུང་མ་ཡོད་ནི་རེད། ངེས་འབྱུང་མ་ཡོད་པར་མོའུ་འགལ་གྱི་བུ་ལ་གཏད་དུས།དང་པོ་ལྷ་ཡུལ་ལ་ཁྲིད་ནས་ལེགས་སྨོན་གྱི་ཚུལ་ཁྲིམས་སྲུང་།
    ད འི་རྗེས་སུ་ངན་སོང་གི་གནས་སུ་ཁྲིད་ནས་སྲིད་པའི་འདུན་པ་མེད་པའི་ཚུལ་ཁྲིམས་སྲུང་བས།
    སྲིད་པ་ཐ་མ་བ་དགྲ་བཅོམ་པའི་གོ་འཕང་ཐོབ་སོང་ནི་རེད། ལ་ཕྱེད་ཀྱིས་གསུངས་ན། དེ་གཉིས་ཀ་སྲིད་པ་ཐ་མ་རེད་ནི།་དེའི་རྒྱུད་ལ་ངེས་འབྱུང་མེད་ཀི་ཟེར་རྒྱུ་ཞིག་ག་ལ་ཡོད།འདུལ་དྲུག་རིན་ཕྲེང་ནང་གི་ཕལ་ཆེར་མཚོ་ཆེན་ལ་ཚིག་ཟུར་དྲུད་ནི་ཡིན་ཨོས་ཁྲིམས།
    རང་ལ་ངེས་འབྱུང་མེད་པས་གཞན་ལ་དེའི་སྐྱོན་བགོ་རྒྱུ་ཡོད་ནི་མ་རེད། གསུངས་ནས་བཀའ་ཀྱོན་ཡང་མཛད་ཨོས་ཡ་ཁུ་ད།
  51: ཕལ་ཆེར་མཚོ་ཆེན་གྱིས་གསུངས་རྒྱུ་དེ་ཡང་འགྲིག་རྒྱུ་རེད་བསམ་གི དང་པོ་རབ་ཏུ་བྱུང་དུས་ནས་ངེས་འབྱུང་མ་ཡོད་བཞག་ནའང་།
    དང་པོ་ལེགས་སྨོན་དང་འཇིགས་སྐྱོབས་ཀྱི་ཚུལ་ཁྲིམས་ཡིན་ན་ཡང་། དེ་སྡོམ་པ་སྐྱེ་བའི་གེགས་མ་རེད་ཡིན་ན།
    དེ་སྡོམ་པ་སྐྱེ་བའི་བར་ཆད་དུ་མི་འགྱུར་གི་ཡིན་ན། སྡོམ་པ་སྐྱེ་གི་ཡིན་ན། དེར་སྡོམ་པ་སྐྱེ་ན་སྡོམ་པའི་ངོ་བོ་ངེས་པར་འབྱུང་བའི་ཚུལ་ཁྲིམས་སུ་འགྱུར་བ་ལ་རྗེས་སུ་སྲིད་པའི་འདུན་པ་མེད་པ་ཞིག་དགོས་ནི་རེད།
    སྤྱི་ཁྱབ་ཀི་དེ་འདྲ་ཞིག་རེད་ད། འུ་ཅག་གིས་ད་སྔོན་ཡན་ཆོད་ཅི་བྱུང་ཡོད་ན་ཅི་བྱུང་ཡོད་ཨོས་རེད།
    འཇིགས་སྐྱོབས་ཀྱི་ལོག་ཡོད་ན་འཇིགས་སྐྱོབས་ཀྱི་ལོག་ཡོད། ལེགས་སྨོན་གྱི་ལོག་ཡོད་ན་ལེགས་སྨོན་གྱི་ལོག་ཡོད་ཚར་རྒྱུ་བོ་རེད།
    དེང་ཕྱིན་ཆད་རེད་ཡ། ནུབ་ཕྱོགས་བདེ་བ་ཅན་གྱི་ཞིང་ཁམས་སུ་རང་གཞན་སེམས་ཅན་ཐམས་ཅད་ཡོངས་སུ་སྐྱེ་བར་བྱ་བའི་སླད་དུ།
    ངས་སེམས་ཅན་གཅིག་གི་སྲོག་མ་བཅད་པར། སྲོག་མི་གཅོད་པའི་སྡོམ་པ་ཞིག་བླངས་ན་དེའི་ཕྱིར་དུ་ཡིན་བསམ་རྒྱུའི་བསམ་པ་ཞིག་རྒྱུད་ལ་འཆང་ག་ཞོག་ད་སྲིད་པའི་འདུན་པ་མེད་པ་ཡི་ཚུལ་ཁྲིམས་སྲུང་བ་ཨོས་རེད།
    ཚུལ་ཁྲིམས་སྲུང་བ་རྒྱལ་སྲས་ལག་ལེན་ཡིན་གསུངས་ནི་རེད། གསུངས་ནི་རེད། རྒྱལ་སྲས་བྱང་ཆུབ་སེམས་དཔའ་ལ་ནི་ངོ་མ།ཁྱིམ་དུ་གཏེར་རྡོལ་བ་ལྟ་བུ་ཞིག་ཡིན་པར་རྒྱལ་སྲས་ཆེན་པོ་ཞི་བ་ལྷས
    གསུངས་ཨོས་ཡ་ཁུ། བྱང་ཆུབ་སེམས་དཔའ་ཐམས་ཅད་ཀྱིས། གཞན་ལ་གནོད་པ་སྐྱེལ་ནི་མ་རེད།
  52: འདི་ལྟར་ཕར་གནོད་པ་མ་བྱས་ན་ཚུར་ལ་གནོད་པ་སྐྱེལ་མཁན་ཡོད་པ་མ་རེད། དེའི་ཕྱིར་ན།བྱང་ཆུབ་སེམས་དཔའ་དེས་བཟོད་པ་སྒོམ་ས་ལེགས་ནི་མ་རེད།བཟོད་པ་སྒོམ་ས་མ་ལེགས་དུས་དགྲ་བོ་མེད་ན་བཟོད་པ་སུ་ལ་སྒོམ་རེད།
    དགྲ་བོ་ཞིག་ཡོད་ན་ནི་ཁྱིམ་དུ་རིན་ཆེན་གྱི་གཏེར་རྡོལ་བ་འདྲ་འདྲ་ཞིག་ཡིན་ནི་རེད། དེ་ཡིན་ན་དགྲ་བོ་ལ་དགའ་བ་སྒོམ་དགོས་ནི་རེད།
    ཡ་དགྲ་བོ་ཨ་འདིའི་ཁ་དྲོ་བླ་བདེ་ད་ངས་བཟོད་པ་སྒོམ་སའི་ཡུལ་ཡ་ཁུ་བསམ་རྒྱུའི་དགའ་བ་དྲག་པོ་སྒོམ་དགོས་གསུངས་ནི་རེད།
    གསུངས་ནི་རེད། རང་དོན་འབའ་ཞིག་སྒྲུབ་པ་ཉན་ཐོས་དང་རང་སངས་རྒྱས་ཐམས་ཅད་ཀྱིས་རང་དོན་སྒྲུབ་ནི་རེད་ཡིན་ན།
    རང་དོན་འབའ་ཞིག་སྒྲུབ་ནི་དེ་ཡང་། ཚེ་གསུམ་བསྐལ་བ་བརྒྱ་དང་ནི། །གྲངས་མེད་གསུམ་གྱིས་དེ་མཐར་ཕྱིན།།
    གསུངས་བས། དགྲ་བཅོམ་པ་ཐམས་ཅད་ཀྱིས་ཀྱང་མི་ཚེ་གསུམ་ལ་སོགས་པར་དཀའ་བ་དེང་དུ་བླངས་ངལ་བ་ཁྱད་དུ་བསད་སྒེག་མོའི་མགོ་ལ་མེ་ཤོར་བ་བཞིན་དུ་བརྩོན་པ་བྱེད་ནི་རེད།
    རང་སངས་རྒྱས་ཡིན་ན་བསྐལ་བ་བརྒྱ་ཡིས་རང་འབྲས་ཐོབ་པར་བྱེད་ནི་རེད། དེར་ཅི་འདྲ་ཞིག་བརྩོན་དགོས་ཀི
    བྱང་ཆུབ་སེམས་དཔའ་ཞིག་ཡིན་ནས་བཟུང་སྟེ། སེམས་ཅན་ཐམས་ཅད་ཀྱི་དོན་སྒྲུབ་པ་ལ། རང་གིས་བརྩོན་འགྲུས་ཤིག་ལོས་དགོས་གསུངས་ནི་རེད།
    ཕྱོགས་བཅུའི་ནམ་མཁའི་མཐས་གཏུགས་པའི།། སེམས་ཅན་ཀུན་དོན་སྒྲུབ་པའི་ཕྱིར།། དམ་ཆོས་གང་དེ་བདག་ཉིད་ཀྱང་།
    ཉོན་མོངས་རྣམས་ལས་མ་གྲོལ་བ།། སྨྲ་བ་ཇི་ལྟར་སྨྱོན་པ་མིན།།
  53: གསུངས་ཆོས་ཡ་ཁུ་ཞི་བ་ལྷས། སེམས་ཅན་ཐམས་ཅད་ཀྱི་དོན་སྒྲུབ་པ་ལ། རང་ཡང་ཉོན་མོངས་པ་ལས་མ་གྲོལ་ན་སྨྱོན་པའི་སྐད་ཆ་རེད།
    གཙོ་བོ་རང་རྒྱུད་ཀྱི་ཉོན་མོངས་བ་དེ་འདུལ། དེའི་འཕྲོར། གཞན་སེམས་ཅན་ཐམས་ཅད་ཀྱི་དོན་སྒྲུབ་པར་བྱེད་པ་ལ་དཀའ་བ་བརྒྱ་ཕྲག་བྱེད་དགོས་ནི་རེད།
    འུ་ཅག་གི་དམ་བཅའ་ཉི་ཤུ་བའི་ནང་ན་གསུངས་ཆོས་ཡ་ཁུ། སྲིད་གསུམ་སྡུག་བསྔལ་ཅི་འདྲ་ཁྱེད་ཀྱིས་མཁྱེན༎
    དམྱལ་སོགས་མེ་དཔུང་ཞི་བར་བགྱིད་ལ་སོགས།། སེམས་ཅན་དོན་ལ་མྱུར་དུ་བདག་བརྩོན་ན། དམ་པ་རྣམས་ཀྱིས་ནུས་མཐུ་བསྩལ་དུ་གསོལ།།
    གསུངས་ནས། དམྱལ་བ་མནར་མེད་ཀྱི་མེ་དཔུང་རབ་ཏུ་འབར་བ་ལ།པདྨའི་ཚལ་ལ་བུང་བས་རོལ་བ་བཞིན་དུ་དགའ་སྤྲོ་དང་ལྡན་པའི་སྒོ་ནས་འཇུག་དགོས་ནི་རེད་ད།
    དེ་ཧ་ཅང་དཀའ་མོ་རེད་ད། ཅི་ནུས་ཅི་ལྕོག་གི་སྒོ་ནས་རང་དོན་ལས་ཀྱང་གཙོ་བོ་གཞན་དོན་དེ་སྒྲུབ་དགོས་ནི་རེད།
    དེ་ཙམ་ཞིག་མ་ནུས་ནའང་རང་གཞན་མཉམ་པ་ཙམ་ཞིག་ཨི་ཡོང་མི་ཡོང་རྒོད་རྒོད་ཀྱིས་ལྟ་དགོས་ནི་རེད།
    དེར་བརྩོན་འགྲུས་རྩོམ་དགོས་ནི་རེད། བརྩོན་འགྲུས་ཟེར་རྒྱུ་བོ། བརྩོན་གང་དགེ་ལ་སྤྲོ་བའོ།།
    ཟེར་ནི་རེད། ་དགེ་བ་ལ་དགའ་རྒྱུ་དེའི་མིང་ལ་བརྩོན་པ་ཟེར་ནི་རེད། བརྩོན་འགྲུས་ངོ་མ་བོ་དེ་ཨོས་རེད།
    སྤྱིར་བརྩོན་འགྲུས་ལ་དུས་སྦྱོར་རྟག་སྦྱོར་རྒྱུན་མི་ཆད་པའི་བརྩོན་འགྲུས་ཟེར་བའི་ལུས་ངག་གི་བྱ་བ་ལ་ཡང་བརྩོན་འགྲུས་ཀྱི་མིང་བཏགས་ཡོད་ས་ཡང་མང་གི་ད།
    གཙོ་བོ་སེམས་གཏིང་གིས་དགེ་བ་ལ་སྤྲོ་རྒྱུ་བོ་དེ་བརྩོན་པ་རེད།
  54: བྱང་ཆུབ་སེམས་དཔ ས་ཕ་རོལ་ཏུ་ཕྱིན་པ་དྲུག་ཆར་ཡང་སེམས་ཀྱི་སྟེང་གིས་འཇོག་ནི་རེད་མ་གཏོགས།
    ལུས་ངག་གི་སྟེང་ནས་འཇོག་པ་མ་རེད། དེ་ཡང་སྤྱོད་འཇུག་གི་ཤེས་བཞིན་ལེའུའི་སྐབས་ན་རྒྱ་ཆེར་བཤད་པ་ལྟ་བུ་རེད།
    དེའི་ཕྱིར་ན།དགེ་བ་ལ་སྤྲོ་རྒྱུ་དེ་རྩ་བ་རེད། དགེ་བ་ལ་སྤྲོ་བ་བསྐྱེད་དེ་དགེ་པ་སྒྲུབས་དགོས་ནི་རེད།
    གསུངས་ནི་རེད།ཞི་གནས་ཟེར་རྒྱུ་བོ།སེམས་རྩེ་གཅིག་ཏུ་གནས་པ་དེ་རེད། ཡས་བསམ་མས་བསམ་བྱེད་ཀི་མི་འདུག་པར།
    འདས་པའི་ཡུལ་ལ་མི་བསམ། མ་འོངས་བའི་ཡུལ་ལ་མི་བསམ། ད་ལྟའི་འདོད་ཡོན་དྲུག་གི་རྗེས་སུ་ཡང་མི་འབྲང་བར་སེམས་རང་སར་བཞག་སྟེ་ཅི་ཡང་མི་བསམ་པར་རྩེ་གཅིག་ཏུ་འཇོག་པ་ལ་ཞི་གནས་ཟེར་ནི་རེད།
    ལྷག་མཐོང་ཞེས་པ་རྩེ་གཅིག་ཏུ་གནས་པ་ཙམ་གྱི་མི་ཆོག་པར་སེམས་དང་དེ་ལས་གཞན་པའི་ཆོས་ཐམས་ཅད་ཀུན་ཀྱང་སྒྱུ་མ་དང་རྨི་ལམ་ལྟ་བུའི་སྟོང་པ་ཉིད་ཀྱི་རང་བཞིན་ཅན་དུ་ཤེས་རྒྱུ་བོ་སྟོང་ཉིད་རེད།
    ཞི་གནས་དང་ལྷག་མཐོང་ཟུང་དུ་འབྲེལ་བ་འདི་ནི་ཉན་ཐོས་བྱེ་བྲག་སྨྲ་བ་ནས་བཟུང་སྟེ།ཡ་གི་རྫོགས་པ་ཆེན་པོའི་བར་གྱི་ཉམས་ལེན་ཡང་དག་པ་ཞིག་བྱེད་པར་བྱེད་པ་ལ་འདི་གཉིས་ཟུང་དུ་འཇུག་པ་མེད་པས་ཐབས་ཆག་རེད།
    དེའི་ཕྱིར་ན། གཟུགས་མེད་བཞི་ལས་ཡང་དག་འདས་པ་ཡི།། གསུངས་ནི་རེད། བསམ་གཏན་བཞི་གཟུགས་མེད་བཞིའི་ཏིང་འཛིན་ཚང་མ་ཡང་ཞི་གནས་ཕྱོགས་གཅིག་གི་སྟེང་དུ་ལྟུང་གི་ཡོད་ནི་རེད།
    ཁྱད་པར་དུ་ཡང་།
  55: ཁམས་ཞི་རག་གི་རྣམ་ཅན་དུ་བལྟས་ནས་ལམ་སྒོམ་རྒྱུ་ཞིག་དང་། སྡེ་སྣོད་ཡིད་བྱེད་ཀྱིས་སྒོམ་རྒྱུ་ཞིག་བསམ་གཏན་ལ་སོགས་པ་ལ་ཡོད་ནི་རེད།
    གཟུགས་མེད་བཞི་ཡི་སྲིད་རྩེ་འདྲ་འདྲ་དེ་དག་ཡིན་ན་ཞི་གནས་རྐྱང་བ་རེད། སྲིད་པ་ལས་གྲོལ་བྱེད་ཀྱི་ལམ་མ་རེད།
    སྲིད་པའི་རྩེ་མོའི་རྟེན་ལ་འཕགས་ས་ཐོབ་པར་མི་འགྱུར་ནི་རེད།དེ་ལས་འདས་པ་ཡི་ཞི་གནས་ལྷག་མཐོང་ཟུང་དུ་འབྲེལ་བ་ཞིག་དགོས་ནི་རེད།
    རྩེ་གཅིག་ཏུ་གནས་པ་བསམ་གཏན་རེད། སེམས་རང་བབས་སུ་བཞག་ནས་སེམས་ཀྱི་ཆོས་ཉིད་ཤེས་ནས་དེ་སྒོམ་པར་བྱེད་རྒྱུ་བོ་རྩ་བ་རེད།
    རྫོགས་ཆེན་ནས་ཡང་འུ་ཅག་གི་དེ་ཨོས་ཡིན། བྱེ་བྲག་སྨྲ་བའི་ལམ་བཤད་པའི་གནས་སྐབས། སེམས་གནས་པ་ཡི་ཐབས་དགུ་ལ་སོགས་པ་བཤད་པའི་ཚེ།
    གཙོ་བོ་སྡེ་སྣོད་ཡིད་བྱེད་ཀྱི་ལམ་སྒོམ་པའི་གནས་སྐབས་ན་ཞི་གནས་ལྷག་མཐོང་ཟུང་དུ་འཇུག་པའི་ལམ་ལ་བསྟེན་ནས་ལམ་སྒོམ་པར་བྱེད་ནི་ཨོས་རེད།
    དེ་ལྟ་བུའི་བསམ་གཏན་སྒོམ་པ་རྒྱལ་སྲས་ལག་ལེན་ཡིན་གསུངས་ནི་རེད། གསུངས་ནི་རེད། ཤེས་རབ་ཟེར་རྒྱུ་བོ་སྟོང་ཉིད་དུ་རྟོགས་རྒྱུ་བོ་དེ་རེད།
    སྟོང་ཉིད་དུ་རྟོགས་པ་མེད་ན། སྦྱིན་པ་སྦྱིན། ཚུལ་ཁྲིམས་སྲུང་། བཟོད་པ་སྒོམ།བརྩོན་འགྲུས་བརྩམས།
    བསམ་གཏན་གྱི་དོན་ལ་མཉམ་པར་བཞག་ཀྱང་། ཐར་བའི་ལམ་འཐོབ་པར་འགྱུར་ནི་མ་རེད། འུ་ཅག་འཁོར་བར་འཁྱམས་སྤྱད་པོ་བདག་འཛིན་རེད།
    བདག་འཛིན་གྱི་གཉེན་པོ་བདག་མེད་རེད། བདག་འཛིན་དང་དངོས་སུ་འགལ་བའི་ལམ་ཞིག་མ་སྒོམ་ན།
  56: གཞན་བྱམས་པ་དང་སྙིང་རྗེ་ལ་སོགས་པ་སྒོམ་ན་ཡང་། ཉོན་མོངས་བ་དེ་མགོ་ནོན་པ་ཙམ་མ་གཏོགས།
    ཉོན་མོངས་བ་རྩ་བ་ནས་འབྱིན་པར་བྱེད་ནི་མ་རེད། བྱམས་སོགས་རྨོངས་དང་འགལ་མེད་ཕྱིར།། ཤིན་ཏུ་ཉེས་པ་ཚར་གཙོད་མིན།།
    དེའི་ཕྱིར་ན་བདག་མེད་མ་སྒོམ་ན་། སངས་རྒྱས་ཀྱི་གོ་འཕང་མི་འཐོབ་གསུངས་ཡོད་ནི་རེད། བདག་མེད་དུ་རྟོགས་པའི་དོན་སྒོམས་དགོས་ནི་རེད།
    སྦྱིན་པ་སྦྱིན། ཚུལ་ཁྲིམས་སྲུང་ན་ཡང་། འཁོར་གསུམ་དུ་མི་རྟོག་པ་ཟེར་ནི་རེད། འཁོར་གསུམ་ཟེར་རྒྱུ་བོ།
    སྦྱིན་པ་ཞིག་སྦྱིན་ན། སྦྱིན་སའི་སྤྲང་པོ། སྦྱིན་པ་པོ་རང་། སྦྱིན་རྒྱུའི་ཟ་མ།གསུམ་པོ་དེ་ཡང་།
    སྣང་བར་བདེན་པར་མ་གྲུབ་པའི་སྟོང་ཉིད་དུ་རྟོགས་རྒྱུ་བོ་དེའི་མིང་ལ་འཇིག་རྟེན་ལས་འདས་པའི་ཕ་རོལ་ཏུ་ཕྱིན་པ་ཟེར་ནི་རེད།
    གཟོད་ཕ་རོལ་ཏུ་ཕྱིན་པའི་མིང་ཐོགས་ནི་རེད། འཁོར་གསུམ་པོ་དེ་ལ་བདེན་པར་ཞེན་པ་ཡོད་ན་འཇིག་རྟེན་པ་ཟེར་ནི་རེད།
    ཕ་རོལ་ཏུ་ཕྱིན་པ་ཡང་དག་པ་མ་རེད། ཕ་རོལ་ཏུ་ཕྱིན་པའི་མིང་ཙམ་ཞིག་བཏགས་པ་ཡ་ཁུ་ད།ཕ་རོལ་ཏུ་ཕྱིན་པ་གང་དུ་ཕ་རོལ་དུ་ཕྱིན་པ་དྲུག་གི་ཕ་རོལ་རེད།
    གཙོ་བོ་བདག་མེད་རྟོགས་པའི་ཤེས་རབ་རེད། དེའི་ཕྱིར་ན་ལམ་གང་སྒོམ་ཡང་། ཐབས་དང་ལྡན་ཞིང་གསུངས་ནི་རེད།
    སྦྱིན་པ་ལ་སོགས་པའི་ཐབས་དང་ཡང་ལྡན། བདག་མེད་རྟོགས་པའི་ཤེས་རབ་དང་ལྡན། དེ་གཉིས་ཟུང་དུ་འབྲེལ་བ་ཚོགས་གཉིས་ཟུང་འཇུག་གི་ལམ་དེ་སྒོམ་དགོས་ནི་རེད།
  57: གོང་དུ་ཤེས་རབ་དགོས་གསུངས་ནི་རེད། ཤེས་རབ་རྐྱང་བ་སྒོམ་བསྡད་ན་ཨེ་ཉན་ནམ་སྙམ་ན། ཞི་གནས་དང་བྲལ་སྟོང་ཉིད་སྒོམ་ན་ཡང་།
    དེས་ཀྱང་ལམ་མཆོག་རྙེད་པ་མ་ཡིན་ནོ།། འོན་ཏེ་ལྷག་མཐོང་འབའ་ཞིག་སྒོམ་ན་ཡང་། དེས་ཀྱང་ལམ་མཆོག་རྙེད་པ་མ་ཡིན་ནོ།།དཔལ་ས་ར་ཧས་གསུངས་ཨོས་ཡ་ཁུ།
    དེ་ཅི་རེད་གསུངས་ན། བདག་མེད་རྟོགས་པའི་ཤེས་རབ་ནི་བདེ་སྡུག་ཟད་བྱེད་ཀྱི་ལས་རེད། སྲིད་པའི་ལས་ཟད་པར་བྱེད་པ་རེད།
    ཇི་སྲིད་དུ་མཐོ་རིས་ལྷ་མིའི་བདེ་བ་དང་ལོངས་སྤྱོད་བསམ་གྱིས་མི་ཁྱབ་པ་ལ་ལོངས་སྤྱད་པར་འདོད་ན།
    ཐབས་ཀྱི་ཕྱོགས་ཀྱི་དགེ་བ་ཞིག་འགྲུབ་དགོས་ནི་རེད། སྐྱེ་བ་ཚེ་རབས་ཀུན་ཏུ་བདེ་མོ་སྐྱིད་པོ་ཞིག་ཡོང་བར་འདོད་ན་ཐབས་ཀྱི་ཕྱོགས་དགོས་ནི་རེད།
    སྲིད་པའི་ཁམས་སུ་མི་སྐྱེ་བར་འདོད་ན་ནི་བདག་མེད་རྟོགས་པའི་ཡེ་ཤེས་དགོས་ནི་རེད། དེ་གཉིས་ཟུང་དུ་མ་འཇུག་ན།ཅིག་ཤོས་མེད་ན་ནི་སྲིད་པ་ལས་མི་འདའ།
    ཅིག་ཤོས་མེད་ན་ནི་བདེ་བ་མི་འབྱུང་། དེའི་ཕྱིར་ན། ཐབས་དང་ལྡན་ཞིང་འཁོར་གསུམ་མི་རྟོག་པའི།
    །ཤེས་རབ་སྒོམ་པ་རྒྱལ་སྲས་ལག་ལེན་ཡིན།། གསུངས་ནི་རེད། གསུངས་ནི་རེད། རང་གི་སེམས་རྒྱུད་ལ་གཟབ་གཟབ་བྱས་ཏེ་བལྟ་དགོས་ནི་རེད།དུས་རྒྱུན་དུ་ངས་དགེ་བ་བསམ་གི་ཡ་ཁུ་ད་སྡིག་པ་བསམ་གི་ཡ་ཁུ།
    རེད་ཡ། ང་ད་ལྟ་མི་སྐྱ་ཕོ་མོ་ཞིག་དང་མི་འདྲ་བའི་བླ་སེར། བླ་སེར་ནང་གི་ཡང་མཁས་པ་དང་བཙུན་པའི་མིང་འཛིན་པའི་གང་ཟག་ཅིག་རེད་བསམས་ཏེ།
  58: དེ་ཡིན་ན་ངའི་སེམས་རྒྱུད་དེ་ཅི་འདྲ་ཞིག་རེད་བསམས་ནས། རང་གི་འཁྲུལ་བ་རང་གིས་བརྟགས་ཏེ་སྤང་དགོས་ནི་རེད་མ་གཏོགས།
    མ་སྤང་ན་ཕར་བལྟ་སར་ཆོས་པ་ཡིན་ནའང་དོན་གྱིས་ཆོས་མིན་གྱི་ལས་བསགས་ཏེ་ངན་སོང་གི་གནས་སུ་འཁྱམ་པར་འགྱུར་བ་ཡང་ཆེས་ཤིན་ཏུ་མང་པོ་རེད།
    རེད་ཡ། དེའི་ཕྱིར་ན། ངན་སོང་ཡིན་ན། གཙོ་ཆེར་རྡོ་རྗེ་དམྱལ་བ་ལ་སོགས་པའི་གནས་སུ་སྐྱེ་ནི་བོ་དུ།
    གསང་སྔགས་རྡོ་རྗེ་ཐེག་པའི་ལམ་ལ་ཞུགས་ཏེ་དམ་ཚིག་མ་སྲུང་བའི་གང་ཟག་རེད་མ་གཏོགས་རང་ཁད་ཀྱི་སྔགས་ཀྱི་སྡོམ་པ་རྩ་བ་ནས་རྒྱུད་ལ་མ་བླང་པའི་གང་ཟག་ཅིག་རྡོ་རྗེ་དམྱལ་བའི་གནས་སུ་སྐྱེ་ཧ་ཅང་དཀའ་མོ་རེད་སྐྱེ་ནི་མ་རེད་ཡིན་ན།
    ཆོས་པའི་གཟུགས་ཙམ་ཞིག་གིས་ཕན་པ་ཡོད་ནི་མ་རེད། རང་གི་རྒྱུད་ལ་མ་བརྟགས་ན་ཆོས་མིན་བྱེད་ནི་རེད་བརྟགས་དགོས་ནི་རེད།
    རྒྱས་པར་རྒྱལ་སྲས་ཆེན་པོ་ཞི་བ་ལྷས་ཤེས་བཞིན་གྱི་ལེའུའི་ནང་ན་བཤད་པ་ལྟ་བུ་ཞིག་ཨོས་རེད།ལུས་དང་སེམས་ཀྱི་གནས་སྐབས་ལ།།
    ཡང་དང་ཡང་དུ་བརྟག་བྱ་བ།། འདི་ཉིད་ཁོ་ན་མདོར་ན་ནི།། ཤེས་བཞིན་སྲུང་བའི་མཚན་ཉིད་དོ།།
    གསུངས་བས། རང་གི་ལུས་དང་སེམས་ཀྱི་གནས་སྐབས་ལ་བརྟགས་ནས། དགེ་བ་འདྲ་ཡིན་ན་དགའ་བ་སྒོམ་དགེ་རྩ་བྱང་ཆུབ་དུ་བསྔོ།
    སྡིག་པ་མི་དགེ་བ་འདྲ་ལུང་མ་བསྟན་གྱི་བསམ་སྤྱོད་ངན་པ་རེ་བྱེད་ཀྱིན་ཡོད་ན་དེ་ལ་འགྱོད་པ་བསྐྱེད་ཕྱིན་ཆད་མི་བྱེད་པའི་དམ་བཅའ་བཞག
    འགྱོད་བཤགས་འདྲ་བྱས་ཏེ་ཨི་རི་མི་རི་བྱས་ནས།
  59: དུས་རྒྱུན་དུ་རང་གི་རྒྱུད་ལ་བརྟགས་དགོས་ནི་རེད། གསུངས་ནི་རེད། ཉོན་མོངས་པ་ཕལ་ཆེར་ཞིག
    ཕྲག་དོག ཟུར་ཟ། རེད་ཡ། ཞེ་སྡང་། ད་ཕྲག་དོག་དང་ཞེ་སྡང་གཉིས་ཀ་རེད་ཡ། རྒྱལ་སྲས་གཞན་དག་གི་ཉེས་པ་གླེང་ནས།
    དངོས་སུ་ཉེས་པ་ཡོད་ན་ཡང་བཤད་ཉན་ནི་མ་རེད། གཞན་གྱི་ཉེས་པ་སྦ་དགོས་ནི་རེད། རང་གི་ཉེས་པ་བཤད་དགོས་ནི་རེད།
    འབྲོམ་སྟོན་པ་རྒྱལ་བའི་འབྱུང་གནས་ཀྱིས། ཁེ་དང་རྒྱལ་ཁ་གཞན་ལ་སྦྱིན། གྱོང་དང་བུབ་ཁ་རང་ལ་ལེན།
    དེ་ལྟ་བུ་གསུངས་ཆོས་ཡ་ཁུ། གཞན་གྱི་ཡོན་ཏན་ཆུང་ངུ་ཡིན་ན་བསྒྲགས་སྐྱོན་ཆེན་པོ་ཡིན་ནའང་གསང་།
    རང་གི་སྐྱོན་ཆུང་ཆུང་ཡིན་ན་བཤད། ཡོན་ཏན་ཆེན་པོ་ཡིན་ན་ཡང་གསང་། དེ་ལྟ་བུ་དགོས་ནི་རེད།
    རྒྱལ་སྲས་གཞན་དག་གི་ཉེས་པ་གླེང་ནས་དེ་ལ་སྐུར་འདེབས་བྱས་ན་ཆགས་མེད་རིན་པོ་ཆེས་གསུངས་ཆོས་ཡ་ཁུ།
    ཁམས་གསུམ་སེམས་ཅན་བསད་ལས་སྡིག་ཆེ་བ། བྱང་ཆུབ་སེམས་དཔའ་རྣམས་ལ་སྐུར་བ་བཏབ། དོན་མེད་སྡིག་ཆེན་བསགས་པ་མཐོལ་ལོ་བཤགས།།
    གསུངས་ནི་རེད། བྱང་ཆུབ་སེམས་དཔའ་ཟེར་རྒྱུ་བོ་ཅི་འདྲ་ཞིག་རེད་ཅེ་ན། བྱང་ཆུབ་ཀྱི་སེམས་བཅོས་མ་མ་ཡིན་པ་རྒྱུད་ལ་སྐྱེས་ཡན་ཆོད་ནས་བྱང་ཆུབ་སེམས་དཔའ་རེད།
    དེ་དག་ཐམས་ཅད་ལ་སྐྱོན་མེད་ན་ཡ་ཁུ། ཡོན་ཏན་ཡོད་ན་མེད་རབས་དེ་ལྟ་བུ་སྐུར་འདེབས་བྱས་ན།
    ཁམས་གསུམ་གྱི་སེམས་ཅན་ཐམས་ཅད་དུས་གཅིག་ལ་བསད་ནི་བས་དེའི་ཉེས་པའི་ཆེ་གསུངས་ནི་རེད།
    དེའི་ཕྱིར་ན།
  60: རྒྱལ་སྲས་གཞན་དག་གི་ཉེས་པ་དེ་སྨྲ་ཉན་ནི་མ་རེད་གསུངས་ནི་རེད། ཁ་ཟུངས་ཁ་ཟུངས། འབྲོམ་སྟོན་པ་རྒྱལ་བའི་འབྱུང་གནས་ཀྱིས་གསུངས་ཡ་ཁུ་ཡིན་ན།
    དཔེར་ན།དགེ་འདུན་པ་བླ་སེར་བཞི་སྡེ་ཞིག་ཡོད་ས་ན་བྱང་ཆུབ་སེམས་དཔའ་རེ་ཡོད་གསུངས་ཨོས་ཡ་ཁུ།
    སེར་གོས་ཤིག་གོན་ནི་ཡན་ཆད་ལ་ཡང་ཡོན་ཏན་སྣ་གཅིག་མེད་པ་མི་སྲིད་གསུངས་ནས། ཁོང་གིས་དབུ་ཞྭ་ཕུད་ཕྱག་ཐལ་མོ་སྦྱར།
    དེ་ལྟར་བྱེད་སྲོལ་ཡོད་གསུངས་ནས་བཀའ་གདམས་བུ་ཆོས་ནང་ན་རྒྱ་ཆེར་བཤད་ཨོས་ཡ་ཁུ། དེའི་ཕྱིར་ན།
    །བྱང་ཆུབ་སེམས་དཔའ་རྣམས་ལ་སྐུར་འདེབས་མ་བྱེད་མ་གཏོགས། ཁ མ ས་གསུམ་སེམས་ཅན་བསད་ལས་སྡིག་ཆེ་བ་ཟེར་རྒྱུ་དེ་ཅི་འདྲ་ཞིག་རེད།
    སེམས་ཅན་བརྒྱ་སྟོང་ཁྲི་འབུམ་དུང་ཕྱུར་ཞིག་ནི་ཟེར་ནི་མ་རེད། ཁམས་གསུམ་གྱི་སེམས་ཅན་ཐམས་ཅད་ལ་དུང་ཕྱིར་ཞིག་གིས་མི་ཚད་པ་ཁག་གིས་ཁུར།
    འུ་ཅག་གི་ཀྲུང་ཧྭ་མི་དམངས་སྤྱི་མཐུན་རྒྱལ་ཁབ་ཀྱི་མི་ཚང་མ་བསད་ནི་བས་སྡིག་པ་ཆེ་ཟེར་ཁ་གྱིས་ཡ་ཞོག་ད།
    མི་དུང་ཕྱུར་བཅུ་གཉིས་བཅུ་གསུམ་ཞིག དུ་བློ་ཡུལ་དུ་མི་ཤོང་བ་ཞིག་རེད་ཡ། དེའི་ཕྱིར་ན།
    བྱང་ཆུབ་སེམས་དཔའ་རྣམས་ལ་སྐུར་བ་མ་འདེབས།དམ་པའི་ཆོས་ལ་སྐུར་བ་མ་འདེབས། དེ་ཡང་སེམས་ཐོག་ལ་འདྲ་མི་འདྲ་ཤར་རྒྱུ་རེད་ད།སོ་སོའི་སྐྱེ་བོ་ཞིག་གིས་གྲྭ་རོགས་གྲོགས་མཆེད་བླ་མ་དགེ་བའི་བཤེས་གཉེན་ཞིག་ལ་སེམས་སྟེང་ལ་འདྲ་མི་འདྲ་ཤར་གི་བསྡད་ན་ཡང་།
    དེ་ཙམ་ཞིག་ལ་འགྱོད་བཤགས་རེ་གྱིས་དང་ཡི་ཞིག་ལོས་དྲག་ཨོས་རེད།
  61: སོ་སོར་ཐར་བའི་གནས་སྐབས་སུ་སྡོམ་པ་ཚང་མ་ལུས་ངག་གི་སྟེང་ནས་འཇོག་ནི་རེད། སེམས་ཀྱི་སྟེང་ནས་འཇོག་རྒྱུ་བོ་དཀོན་མོ་རེད།
    སྤོང་བདུན་ཟེར་རྒྱུ་བོ་ཡང་ལུས་ངག་གི་མི་དགེ་བ་བདུན་པོ་སྤང་དགོས་ནི་རེད་མ་གཏོགས། སེམས་ཀྱི་སྟེང་གི་སྤང་དགོས་ཟེར་རྒྱུ་ཞིག་བྱང་ཆུབ་སེམས་དཔའ་འདྲ་མཐོ་སར་ལོག་དུས་སེམས་ལ་གཟབ།
    གཙོ་བོ་སེམས་རེད་ད། འུ་ཅག་གིས་སོ་སོར་ཐར་བ་ཙམ་ཞིག་ཨེ་ཡོང་བལྟས་བཞག་ན་ཉན་གི བྱང་ཆུབ་སེམས་དཔའི་གནས་སྐབས་ན་ཡང་།
    རྒྱལ་ཚབ་བྱམས་པ་མགོན་པོས།མི་རིག་པས་ནི་གཟུགས་ལ་ཡང་མི་རིག་ན།། ཐེ་ཚོམ་ཟ་བའི་ཆོས་ལ་སྨོས་ཅི་དགོས།།དེ་ཕྱིར་བཏང་སྙོམས་བཞག་ལེགས་ཉེས་པ་མེད།།
    གསུངས་ནི་རེད། ཁས་ཅིག་ཟེར་གྱིན་མ་བསྡད་ན་ཡི་ཞིག་མི་སྐྱོན་གི་གསུངས་ཨོས་ཡ་ཁུ། དེ་ཡིན་ནས་བཟུང་སྟེ།
    འུ་ཅག་གིས་ཁས་ཅིག་ཟེར་གྱིན་མ་འདུག སེམས་ལ་རེ་ཤར་ན་འགྱོད་བཤགས་ཀྱིས། བྱང་ཆུབ་སེམས་དཔའ་རྣམས་ལ་སྐུར་འདེབས་འདྲ་མ་བྱེད་གསུངས་ནི་རེད།
    ཁྱད་པར་དུ་ཕྲག་དོག་གིས། ངོ་མ་ཕྲག་དོག་དེ་སྡིག་ནི་རེད། བླ་མ་ཨ་ན་མ་ན་གཉིས་ཡོད་ན།ཅིག་ཤོས་ལ་སྐྱོན་མེད་ན་ཡ་ཁུ་ངན་རབས་སྡུག་རབས་བཤད།
    དེའི་ཡ་བ་འདྲ་འདྲ་ཞིག་གིས། རང་ཁད་ཀྱི་མི་ཞིག་ཡིན་ན་ཡང་། ཤེས་ཡོན་པ་གཉིས་ཨ་ན་མ་ན་ཡོད་ན།
    ཅིག་ཤོས་ངན་རབས་སྡུག་རབས། ཁོ་བཟང་རབས་མཚར་རབས་མང་པོ་ཞིག་བཤད་ཀི་འདུག་ནི་རེད། དེ་ལྟ་བུའི་གཞན་གྱི་ཉེས་པ་མི་སྨྲ་བ་རྒྱལ་སྲས་ལག་ལེན་ཡིན་གསུངས་ནི་རེད།
  62: གཙོ་བོ་བྱང་ཆུབ་སེམས་དཔའ་ཡུལ་དུ་བྱས་ཡ་ཁུ་ད། བྱང་ཆུབ་སེམས་དཔའ་མིན་ན་ཡང་སེམས་ཅན་རང་ག་བ་ཐམས་ཅད་ཀྱི་སྐྱོན་བརྗོད་ནའ་དེ་ལས་སྡུག་གི་ཉེས་པ་ཞིག་མེད་ཀི་ཨོས་རེད།
    གསུངས་ནི་རེད། རང་གི་ཕ་ཁྱིམ། ཉེ་རིང་གི་ཁྱིམ། དེ་བཞིན་དུ་ཡོན་བདག་གི་ཁྱིམ་ཚང་མར་ཞེན་ཆགས་སྤང་དགོས་ནི་རེད།
    ཁྱད་པར་དུ་དགོན་པ་ཞིག་ཡིན་ན་གྲྭ་ནོག་བྱེད་ཀྱིན་ཡོད་ནི་འདྲ་འདྲ་སྦྱིན་བདག་ནོག་གིན་ཡོད་ནི་འདྲ་འདྲ།
    དེའི་ཡ་བ་འདྲ་ཞིག་གིས། དགོན་ཆེན་ཞིག་ཡིན་ན། དགོན་ལག་ཆ་ཁ་ཟེར་བ་འདྲ་འདྲ་ཆོས་ཚོགས་ཀྱི་ཡན་ལག་རྣམས་ཀྱི་དོན་དུ་གཞན་ལ་ཕྲག་དོག་ཟུར་ཟ་བྱེད་ཀྱིན་མ་འདུག་མ་གཏོགས་ཐོས་བསམ་སྒོམ་པའི་བྱ་བ་ཐམས་ཅད་ཉམས་འགྲོ་ནི་རེད།
    དེ་དག་ཐམས་ཅད་ལ་ཞེན་ཆགས་སྤོང་བ་རྒྱལ་སྲས་ལག་ལེན་ཡིན་གསུངས་ནི་རེད། གསུངས་ནི་རེད།
    ཚིག་ལ་མདའ་མཚོན་མེད་ཀྱང་།། མི་སེམས་ཚལ་བར་བརླག། ཟེར་ཨོས་ཁྲིམས་འུ་ཅག་གིས། རྩུབ་མོའི་ཚིག་གིས་གཞན་སེམས་རྩ་བ་ནས་དཀྲུག་པར་བྱེད་ནི་རེད།
    རང་ཡང་བྱང་ཆུབ་ཀྱི་ལམ་ལས་ཉམས་པར་འགྱུར་ནི་རེད། དེའི་ཕྱིར་ན། དུས་རྒྱུན་དུ་མཐོ་དམན་དྲག་ཞན་སུ་ཡིན་ཡང་།
    འཇམ་པོར་སྨྲ་རྒྱུ་གལ་ཆེ་བ་རེད། རེད་ཡ། དེ་ཡིན་ནས་བཟུང་སྟེ། མིག་གིས་བལྟས་ན་ཡང་། མིག་གིས་སེམས་ཅན་མཐོང་ན་ཡང་།།
    འདི་དག་ཉིད་ལ་བརྟེན་ནས་ཀྱང་༎ སངས་རྒྱས་ཉིད་དུ་འགྱུར་རོ་ཞེས།། དྲང་ཞིང་བྱམས་པའི་ཚུལ་གྱིས་བལྟ།།
    གསུངས་བས། མིག་གིས་ཡང་དྲང་བོར་བལྟས།
  63: ཚིག་ཀྱང་འཇམ་པོར་བྱེད། འཇམ་པོ་འབའ་ཞིག་ལ་བསླབ་དགོས་ནི་རེད་མ་གཏོགས་ཚིག་ངན་འདིས་རང་གཞན་གཉིས་ཀ་ངན་སོང་གི་གནས་སུ་སྐྱེ་བར་འགྱུར་ནི་རེད།
    ཚིག་ངན་པ་སྨྲ་ནིའི་གང་ཟག་དེསདམ་པའི་ཆོས་རྣམ་པར་དག་པ་ཞིག་ཇི་འགྲུབ་ད་ནི། མི་གཞི་བཟང་པོ་ཙམ་ཡང་འགྲུབ་ཐབས་ཡོད་ནི་མ་རེད།
    རྒྱས་པར་བླ་མ་རིན་པོ་ཆེའི་རྒྱལ་པོ་ལུགས་ཀྱི་བསྟན་བཅོས་ཀྱི་ངག་བརྟགས་པའི་ལེའུའི་སྐབས་ན་རྒྱ་ཆེར་བཤད་ཨོས་ཡ་ཁུ།
    ངག་འདི་ལ་གཟབ་གཟབ་དགོས། ཁྱད་པར་དུ་ཚིག་རྩུབ་སྨྲས་པའི་སྡུག་ཅིག་གང་ཡང་ཡོད་ནི་མ་རེད།
    སུ་དང་སུ་ཡིན་ན་སྤྲོ་ལངས་ན་ཁ་རོག་གེར་སྡོད་ད་སྡོད། ཁ་འདི་སུམས་སྡོད་ད་དེའི་འཕྲོ་སྤྲོ་ཞིབ་འགྲོ་རྒྱུ་རེད།
    ཁྱད་པར་དུ་ཁྱིམ་བཟའ་ཚང་རེད། རྡོ་རྗེའི་གྲོགས་མཆེད་ཅིག་གི་ནང་ལ་ཚིག་ངན་ཞིག་འབྱོར་ནི་བས་མ་འབྱོར་ན་དགའ།
    ཐབས་ཚིགས་ཚིག་ངན་མ་འབྱོར་ན་རང་རང་སྐྱིད་པོ་རེད་ཡ། ཐམ་ངས་ཅིག་ཟེར་བསམས་མོད་ཟེར་མ་ཤོར་བ་ཉན་ཡ་ཁུ་བསམས།
    ཚིག་ངན་སྨྲས་ཡོད་ན་ཐམ་ངས་དེ་ཤོར་སོང་ཕ་བོ་བསམས་ནས་རང་ཡང་འགྱོད་སྤྱད་ཅིག་ཡིན། དེའི་ཕྱིར་ན།ཚིག་རྩུབ་སྤོང་བ་རྒྱལ་སྲས་ལག་ལེན་ཡིན་གསུངས་ནི་རེད།
    གསུངས་ནི་རེད། ཉོན་མོངས་བ་དེ་ལ་ཅི་འདྲ་ཞིག་གོམས་པ། དེ་ཙམ་ཞིག་ཇེ་ཆེ་ཇེ་འཕེལ་ཡིན་ནི་རེད།འདོད་ཆགས་ལའང་ཅི་འདྲ་ཞིག་གོམས་ན་འདོད་ཆགས་ཇེ་ཆེ་ཇེ་སྡུག་མ་གཏོགས་འདོད་ཆགས་ཀྱི་ཁ་གང་བུད་ཐལ་ཟེར་རྒྱུ་ཞིག་རྩ་བ་ནས་ཡོད་ནི་མ་རེད།རྒྱུ་རྫས་ལོངས་སྤྱོད་ལ་ཆགས་ན་འདྲ།
  64: ནང་སྲིད་པའི་དངོས་པོ་ལ་ཆགས་ན་འདྲ། ཅི་ཙམ་ཞིག་འདོད་པ་ལ་སྤྱད་ན་དེ་ཙམ་ཞིག་ཆགས་པ་འཕེལ་བར་འགྱུར་ནི་རེད།
    དཔེར་ན། ལོ་གྲངས་ཅི་ཙམ་ཞིག་ལ་གོམས་ན་དེ་ཙམ་ཞིག་འཕེལ་བར་འགྱུར་ནི་རེད། ཐ་ན་རང་ཁད་ཀྱི་བྱ་བ་ཞིག་ཡིན་ན་ཡང་།
    དེ་གོམས་སྦྱིན་གོམས་པས་ནི་མི་ཚེ་གཅིག་མ་ཟད་སྐྱེ་བ་ཚེ་རབས་ཀྱི་བར་དུ། སྐྱེ་བ་སྔ་མ་ལ་ཞེ་སྡང་ཅན་ཡིན་ན་ད་ལྟ་ཡང་མྱོང་བ་རྒྱུ་མཐུན་དང་བྱེད་པ་རྒྱུ་མཐུན་གྱི་དབང་གིས་ཞེ་སྡང་ལྷག་པར་ཆེ་རྒྱུ་ཞེ་སྡང་གི་སྤྱོད་པ་ལ་དགའ་རྒྱུ་འདོད་ཆགས་ལ་སྐྱེ་བ་མང་པོར་གོམས་ཀྱིན་བསྡད་ན་ད་ལྟ་ཡང་དེ་ལྟ་བུ་ཞིག་ཨོས་རེད།
    བྱ་བ་གང་ཡིན་ཡང་གོམས་པའི་དབང་གིས་རེད། བེའུ་དང་ལུ་གུ་ཚང་མ་ས་ཐོག་ཏུ་ལྷུང་དུས་ནས་མའི་ནུ་མ་བཙལ་ཤེས་རྒྱུ་དེ་ཡང་སྐྱེ་བ་སྔ་མ་ལ་མའི་ནུ་མ་ལ་ཞེན་ཅིང་ཆགས་དེའི་འོ་མ་དེ་དེའི་ཁ་ནང་ལ་མྱངས་མྱོང་བའི་བག་ཆགས་རྒྱུད་ལ་བཞག་པས་སྐྱེས་མ་ཐག་ཏུ་དེའི་བག་ཆགས་སད་ཡོང་ནི་རེད།
    ཉོན་མོངས་བ་དེར་གོམས་ཉན་ནི་མ་རེད། ཉོན་མོངས་བ་འབུར་འཇོམས། ལྷག་མ་གཏུན་རྡུང་ཟེར་རྒྱུའི་ཚིག་དཔེ་ཞིག་ཡོད་ཨོས་ཁྲིམས།
    ཚིག་དཔེ་ཟེར་ནའང་བཀའ་གདམས་པའི་བླ་མ་རྣམ་པས་གསུངས་སྲོལ་ཞིག་རེད། འབུར་འཇོམས་བྱེད་པ་རྒྱལ་སྲས་ལག་ལེན་ཡིན།
    གསུངས་ནི། ཉོན་མོངས་བའི་མགོ་འབུར་ཡོང་དུས་མ་ར་གནན་ཐུབ་དགོས་ནི་རེད་ཡ། གསུངས་ནི་རེད།
    མདོར་ཚུར་བསྡུས་ན་རྒྱལ་སྲས་ལག་ལེན་གྱི་གནད་མཐའ་དག བྱང་ཆུབ་སེམས་དཔེའི་སྡེ་སྣོད་གཞུང་ལུགས་རབ་འབྱམས་མཐའ་དག་གི་གནད།
  65: བྱང་ཆུབ་སེམས་དཔའ་གཤེགས་ཤིང་འབྱོན་པར་འགྱུར་བ་ཐམས་ཅད་ཀྱི་ལམ་དེ་གང་ཡིན་ན་རང་གི་སེམས་ཀྱི་གནས་སྐབས་ངའི་སེམས་ལ་ཅི་བསམ་གྱིན་ཡོད་ཀི་བསམས།
    གོང་དུ་བཤད་པ་ལྟར་དགེ་བ་བསམ་གྱིན་ཡོད་ན་དགའ་བ་སྒོམ། མི་དགེ་བ་བསམ་གྱིན་ཡོད་ན་འགྱོད་པ་སྐྱེད་ལུང་མ་བསྟན་གྱི་བསམ་པ་ཡོད་ན་བཅོས་རྒྱུན་དུ་དགེ་བའི་དམིགས་རྣམས་མི་བརྗེད་པའི་དྲན་པ།
    སྒོ་གསུམ་གྱི་གནས་ལ་ཡང་ནས་ཡང་དུ་བརྟགས་པར་བྱེད་པའི་ཤེས་བཞིན་དང་ལྡན་པའི་སྒོ་ནས། རང་རྒྱུད་འདུལ་རྒྱུ་རྩ་བ་རེད་གསུངས་ནི་རེད།
    དུས་རྒྱུན་དུ་ངོ་མ་རང་རྒྱུད་འདུལ་དགོས་ནི་རེད་མ་གཏོགས་རང་རྒྱུད་མ་འདུལ་ནས་བཟུང་སྟེ།
    མཁས་ཀྱང་མི་ཕན་གི་བཙུན་ཡང་མི་ཕན་གི བཟང་པོའི་སྤྱོད་པ་དང་ལྡན་ཡང་མི་ཕན་གི རེད་ཡ།རང་གི་རྒྱུད་འདུལ་ནས་བཟུང་སྟེ་ཆོས་རྣམ་པར་དག་པ་འདི་རེད།
    སེམས་འདུལ་སེམས་འདུལ་རང་གི་སེམས་འདུལ་ཞིག། བྱང་ཆུབ་སེམས་ཀྱིས་རང་གི་སེམས་འདུལ་ན།།
    ལུས་ངག་དགེ་བ་སྣ་གཅིག་མ་སྒྲུབ་ཀྱང་། རང་གཞན་དོན་གཉིས་ལྷུན་གྱིས་འགྲུབ་པར་འགྱུར།།དཔལ་སྤྲུལ་ཚང་གིས་གསུངས་ཆོས་ཡ་ཁུ།
    དེའི་ཕྱིར་ན། རང་གི་སེམས་འདི་འདུལ་ནས་བཟུང་སྟེ་དེ་ལས་གཞན་པའི་འདུལ་བྱ་ཞིག་མེད་ཀི
    འཇིག་རྟེན་གྱི་སྡུག་བསྔལ་དང་འཇིགས་པ་རྣམ་པ་སྣ་ཚོགས་པ་ཐམས་ཅད་ཀྱང་སེམས་ལས་བྱུང་ནི་རེད།
    དཔལ་ལྡན་ཟླ་གྲགས་ཀྱིས། སེམས་ཉིད་ཀྱིས་ནི་སེམས་ཅན་འཇིག་རྟེན་དང་།། སྣོད་ཀྱི་འཇིག་རྟེན་ཤིན་ཏུ་དཔག་ཡས་བཀོད།
    འགྲོ་བ་མ་ལུས་ལས་ལས་སྐྱེས་ཞེས་གསུངས།། སེམས་མེད་ན་ནི་ལས་ཀྱང་ཡོད་མ་ཡིན།།
  66: གསུངས་ནི་རེད། སྣོད་བཅུད་ཀྱི་སྣང་བ་སྣ་ཚོགས་པ་འདི་སེམས་རེད། རེད་ཡ། རང་གི་སེམས་འདི་ཐུལ་ན་ནི།མནར་མེད་དམྱལ་བའི་གནས་སུ་སོང་བསྡད་ན་ཡང་དག་པའི་ཞིང་ཁམས་འོག་མིན་གྱི་ཞིང་ལ་སོགས་པའི་ཞིང་ཁམས་ཤིག་མ་གཏོགས་མཐོང་རྒྱུ་ཡོད་ནི་མ་རེད།
    རང་གི་སེམས་འདི་མི་དགེ་བའི་དབང་དུ་བུད་སོང་ན་ནི་འོག་མིན་གྱི་གནས་ཀྱང་ངན་སོང་གི་གནས་ཤིག་མ་གཏོགས་མཐོང་རྒྱུ་ཡོད་ནི་མ་རེད།
    ཕྱི་རོལ་ཞིག་ན་བདེ་བ་དང་སྡུག་བསྔལ་ཞིག་ཡོད་ནི་མ་རེད། རང་གི་སེམས་རེད། འུ་ཅག་གིས་འཇིག་རྟེན་གྱི་མི་ལུགས་ཤིག་ལ་བསམ་བློ་བཏང་ན་ཡང་།
    འཇམ་མགོན་ས་པཎ་གྱིས། ཡོ་བྱད་མཆོག་ནི་ཆོག་ཤེས་པ། བདེ་བའི་མཆོག་ནི་སེམས་སྐྱིད་པའོ།།
    གསུངས་ནི་རེད། སེམས་སྐྱིད་ན་རྩ་བ་སྐྱིད་པོ་བདེ་མོ་ཞིག་བསམ་ན་སེམས་སྐྱིད་རྒྱུ་བོ་ཨོས་རེད།
    སེམས་འདི་ཐུལ་ད་སེམས་འདི་འདུལ་ནིའི་ཕན་ན་དེའི་དགའ་ཞིག་མེད་ཀི དཔལ་སྤྲུལ་ཚང་གིས་འདི་གསུངས་ཨོས་ཡ་ཁུ།
    རྙིང་རྒན་རྒན་པོས་ཟེར་སྲོལ་བདེན་ན།། ལྷ་ཆོས་སྒྲུབ་ལ་སེམས་རང་གཙོ་ཡི།།གཞན་གྱིས་མི་ཕན་ཟེར་རྒྱུ་མིན་ནམ།
    གསུངས་ནི་རེད། ལྷ་ཆོས་ཤིག་སྒྲུབ་པར་བྱེད་པ་ལ་རང་གི་སེམས་འདི་འདུལ་དགོས་ནི་རེད། སེམས་འདི་མིན་ན་ལུས་ངག་གི་དགེ་བ་ཐམས་ཅད་ཀྱིས་ཕན་པ་རྒྱ་ཆེ་བོ་ཞིག་ཡོད་ནི་མ་རེད།
    སེམས་འདི་འདུལ་རྒྱུ་བོ་རྩ་བ་རེད། སེམས་འདུལ་སེམས་འདུལ་ཟེར་བ། རྗེ་བདག་ཉིད་ཆེན་པོས་བསམ་པ་བཟང་ན་ས་དང་ལམ་ཡང་བཟང་།།
    བསམ་པ་ངན་ན་ས་དང་ལམ་ཡང་ངན།།
  67: ཐམས་ཅད་བསམ་པ་དག་ལ་རག་ལས་པས།། རྟག་པར་བསམ་པ་བཟང་ལ་ནན་ཏན་བྱ།། གསུངས་ནི་རེད། བསམ་པ་བཟང་པོ།
    བསམ་པ་བཟང་པོ། བསམ་པ་བཟང་པོ་དེ་ཡང་གང་ཞེ་ན། ཡུལ་ཁྱད་པར་ཅན་དཀོན་མཆོག་རིན་པོ་ཆེ་རྣམ་པ་གསུམ་ལ་དད་པ་མ་གཅོད།
    སྡུག་བསྔལ་ཅན་གྱི་སེམས་ཅན་རྣམས་སྡུག་བསྔལ་དང་བྲལ་འདོད་ཀྱི་སྙིང་རྗེ་དེ་ཨི་རི་མི་རི་གྱིས་ཡ་སྐྱེ་ག་ཞོག་རང་གི་སེམས་འདི་ཉོན་མོངས་བའི་དབང་དུ་འགྲོ་ག་མ་འཇོག་ད་དེའི་ནང་དུ་མ་འདུས་ནི་ཞིག་མེད་ཀི་ཡིན་ན།
    བླ་མ་རིན་པོ་ཆེ་མི་ཕམ་ཚང་གིས་དབུ་མ་རྒྱན་འགྲེལ་ནང་ན་གསུངས་ཡ་ཁུ་ཡིན་ན། རྣམ་བྱང་ཕྱོགས་ལ་གནས་པའི་སེམས་ཐམས་ཅད་ཀྱི་ནང་ན་དད་པ་ལས་བཟང་བ་ཞིག་མེད་ཀུན་ཉོན་ཕྱོགས་ལ་གནས་པའི་སེམས་ཤིག་གི་ནང་ན་སྙིང་རྗེ་ལས་བཟང་པ་མེད།དད་པ་དང་སྙིང་རྗེ་འདི་གཉིས་ཀ་ཟུང་དུ་འཇུག་པའི་གོ་འཕང་དེ་བསྙེས་ན་བྱང་ཆུབ་ཀྱི་སེམས་ཡང་དེར་འདོག་ནི་རེད།
    དེའི་ཕྱིར་ན། སེམས་བཟང་པོ་ཞིག་བསམ་པ་བཟང་པོ་ཞིག་བྱེད་པར་ཚང་མ་ཡང་མ་འཆུགས། ད་རེབ་རྒྱལ་སྲས་ལག་ལེན་བཤད་རྒྱུའི་དོན་པོ་དེ་ཡང་ཐམས་ཅད་ཀྱི་སེམས་ཐོག་ཏུ་ཅུང་ཟད་རེ་ཨེ་ཡོང་གི
    སེམས་འདི་ཨི་རི་མི་རི་གྱིས་ཡ་ཐུལ་སེམས་ཐུལ། སེམས་ཐུལ། རེད་ཡ། རང་གི་སེམས་འདི་ངོ་མ་ཅུང་ཟད་རེ་ཨེ་འདུལ་ལྟ་དགོས་ནི་རེད་མ་གཏོགས་ཕལ་ཆེར་ཞིག་གིས་གོན་པ་ཡག་པོ་ཞིག་གོན་མིང་ཡག་པ་ཞིག་ཐོབ་འདུག་ས་ཡག་པ་ཞིག་ཏུ་བསྡད་དུས་ཉན་སྣང་ཤར།
  68: རང་འདི་གཅེས་ནི་རེད། རང་གིས་ངན་པ་ཞིག་བྱས་ན་ཡང་བཟང་པོ་ཞིག་ཡིན་སྣང་ཤར་འདུག་ནི་རེད་ད།
    རང་མགོ་རང་གིས་སྐོར་ན་སང་གནང་གཤིན་རྗེའི་གྲོང་ཁྱེར་དུ་མ་ཐོན་གོང་། འཆི་ཁ་མའི་ཐད་ཚོད་གཟུགས་བཞིས་དོང་བཞི་རྐོས་བྲང་སེན་རྗེས་ཀྱིས་བཀང་།
    ཉལ་ས་མི་གཙང་བས་བཀང་བའི་ཐད་ཚོད་འགྱོད་ཀྱང་འཕྱི་སོང་ནི་རེད་ཡིན་ན། དུས་ཐད་ཚོད་དགོས་པ་མེད་ཀི
    ད་ལྟ་རང་དབང་ཡོད་པའི་གནས་སྐབས་ན་དགེ་བ་ཞིག་སྒྲུབ་སྟེ་རབ་ན་སངས་རྒྱས་ཀྱི་གོ་འཕང་འཐོབ་ནུས་ཤིག
    དེ་མིན་ན་ཡང་ཤི་ཁ་མི་འགྱོད་པ་ཞིག་ངོ་མ་དགོས་ནི་རེད། ཤི་ཁ་མི་འགྱོད་པ་ཟེར་བ་ཅི་འདྲ་ཞིག་ལ་ཟེར་ནི་རེད་ཅེ་ན།
    ཡ་ད་ལོ་བརྒྱ་ཐམ་པར་བསྡད་ན་ཡང་ད་སྔོན་ཡན་ཆད་ཀྱི་ཨི་རི་མི་རི་བྱེད་རྒྱུ་བོ་མ་གཏོཊ།
    ང་ལ་ནུས་པ་ཅད་འདོན་བྱེད་རྒྱུ་མེད་ཀི་ཡ། མི་ཚེ་གང་བོ་དེ་ལ་དགེ་བ་རྣམ་དག་གིས་ལོག་ཡོད་རུང་མེད་རུང་དགེ་བ་ཞིག་ལ་ཁ་འཁོར་ནས།
    དགེ་བ་ནི་སྒྲུབས་རྩིས་བོ་ཡིན། མི་དགེ་བ་ཡང་རང་ནུས་གང་ཡོད་ཀྱི་སྒོ་ནས་སྤངས་རྩིས་བོ་ཡིན་བསམ་རྒྱུའི་བསམ་པ་ཞིག་ཡོད་ན་འཆི་ཁ་མི་འགྱོད་པའི་དགེ་བ་ཟེར་ནི་ཆོས་རེད།
    དེ་ལྟ་བུ་ཞིག་ལ་མ་འཆུགས། སྐབས་འདིར་བླ་རུང་ཆོས་ཀྱི་གྲོང་ཁྱེར་སྤྱིའི་སློབ་སྟོན་དང་སྒྲིགས་ཁྲིམས་སོགས་ཀྱི་ཕྱོགས་ལ་ཞལ་བྱུང་གི་ཚུལ་དུ་གདམ་པ་མི་ཉུང་བ་ཞིག་གནང་ཡོད་མོད་སྒྲ་ཐག་མི་གསལ་བའི་དབང་གིས་འདིར་ཡི་གེར་འགོད་མ་ནུས་པ་ལ་ཁྱེད་གཟིགས་གནང་མཛད་པ་པོ་ཡོངས་ཀྱིས་ཐུགས་ལོག་མི་གནང་བར་ཞུ་ལགས།
  69: ད་ངས་མཇུག་རྩོམ་འདོན་འཇོག་པ། དེ་མིན་འགྲེལ་གི་མི་འདུག བསོད་ནམས་འདི་ཡིས་ཐམས་ཅད་གཟིགས་པ་ཉིད།
    ཐོབ་ནས་ཉེས་པའི་དགྲ་རྣམས་ཕམ་བྱེད་ཅིང་།། སྐྱེ་རྒ་ན་འཆིའི་རྦ་ཀླུང་འཁྲིགས་པ་ཡི།། སྲིད་པའི་མཚོ་ལས་འགྲོ་བ་སྒྲོལ་བར་ཤོག།
    ཅེས་པ་འདི་ནི་ངེས་དོན་མ་ཧཱ་པཎ་ཊི་ཏ་ཆེན་པོ་མཚུངས་མེད་ཐུགས་རྗེའི་གཏེར་མཛོད་མཚན་བརྗོད་པར་དཀའ་ནའང་དོན་གྱི་སླད་དུ་མཚན་ནས་ཞུ་ན་ཆོས་རྗེ་དམ་པ་མཁན་ཆེན་འཇིགས་མེད་ཕུན་ཚོགས་འབྱུང་གནས་སམ་ངག་དབང་བློ་གྲོས་མཚུངས་མེད་དཔལ་བཟང་པོ་མཆོག་གིས།
    གསེར་ལྗོངས་ཆོས་ཀྱི་གྲོང་ཁྱེར་དུ་འཁོར་སྡེ་བཞིའི་སློབ་ཚོགས་ཡོངས་ལ་གཅེས་ནོར་དུ་གནང་བའི་ཞལ་གསུང་དྲི་མ་མེད་པ་གདམས་བཟང་བདུད་རྩིའི་ཁ་རླངས་མ་ཡལ་བ་འདི་ཉིད།
    སྐྱེ་སྔོན་མེ་ཏོག་གི་ཆུན་པོ་འཕགས་མཆོག་སྤྱན་རས་གཟིགས་ཀྱི་གདུལ་ཞིང་ལ་མཉམ་དུ་གཏོར་བའི་རིགས་དང་རུས་རྒྱུད་གཅིག་ཅིང་སྐད་དང་ཡི་གེ་གཅིག་པ་འདི་ཕྱིའི་སྐྱབས་གནས་གཅིག་པའི་གངས་ཅན་སྐྱེ་འགྲོ་ཡོངས་ལ་ཕན་པར་རེ་བའི་ཀུན་སློང་དང་ལྷག་བསམ་གཙང་དག་དག་གིས་རྒྱུ་བྱས་ཏེ།
    བླ་རུང་ཆོས་ཀྱི་གྲོང་ཁྱེར་རམ་གསེར་ཐང་བླ་མ་རུང་གི་ཆོས་སྐད་ལྟར་ཕལ་བ་རྣམས་ལ་གོ་བདེ་བའི་ཕྱིར་དུ་ཡུལ་སྐད་རྣམས་ཀྱང་སོར་བཞག་བྱེད་ཅི་ཐུབ་བྱས་ནས་སྒྲ་ཕབ་འཁོར་ཐག་ལས་བཤུས་ཏེ་འཁྱམས་པོ་ཏིང་འཛིན་བཟང་པོའང་སྨིན་ལྷ་པོར་འབོད་པས་སྨིན་ལྗོངས་ཆོས་ཀྱི་དགའ་ཚལ་དུ་ནག་འགྲོས་ཡི་གེའི་རིས་སུ་བཀོད་པ་དགེའོ།།
    །། སྨྲས་པ། ཁོ་བོར་རྣམ་དཔྱོད་བློ་གྲོས་ན་ཕྲ་ཞིང་། ཐོས་བརྩོན་སྐྱེས་སྦྱངས་ཡོན་ཏན་མཐུ་ཆུང་བས།།
  70: ཚུལ་འདིར་འགལ་འཁྲུལ་ནོངས་དང་ཉེས་པའི་ཚོགས།། འཁོར་འདས་ལྷ་མིར་བཅས་པའི་སྤྱན་སྔར་འཆགས།།
    འདིའི་མཚོན་བདག་གཞན་དུས་གསུམ་རྣམ་དཀར་དགེམཐའ་མེད་འགྲོ་རྣམས་སྲིད་པའི་རྒྱ་མཚོ་ལས།།
    ཡོངས་གྲོལ་བྱང་ཆུབ་ཆེན་པོའི་རྒྱུར་གྱུར་ཏེ།། དོན་གཉིས་འབྲས་བུའི་དཔལ་ལ་དབང་འབྱོར་ཤོག།
    སྐྱེ་དང་སྐྱེ་བའི་ཕྲེང་བ་ཐམས་ཅད་དུ།། ཆོས་དང་ཆོས་རྗེ་བླ་མའི་ཞལ་མཇལ་ཏེ།། ལེགས་བཤད་ལེགས་པར་ནོད་པའི་སྐལ་བཟང་གིས།།
    འགྲོ་ཀུན་འགྲོ་འདྲེན་ས་ལ་གཞོལ་ནུས་ཤོག། བདག་ལ་ཕན་པར་སེམས་པའི་ཕ་མ་དང་།། གཞན་ཡང་གནོད་པར་དོགས་པའི་དགྲ་བོ་སོགས།།
    བཟང་ངན་ལས་ཀྱིས་འབྲེལ་བའི་སྐྱེ་འགྲོ་ཀུན།། འདིར་སྣང་གདོམ་པོ་བོར་བར་གྱུར་མ་ཐག། རིགས་བདག་འཇམ་པའི་རྡོ་རྗེས་རྗེས་བཟུང་སྟེ།།
    རིག་ཁམས་ཡེ་ཤེས་སེམས་དཔར་གནས་གྱུར་པ།། རིག་སྟོང་དོན་གྱི་བླ་མར་ངོ་ཤེས་ཏེ།། རིག་དབྱིངས་དབྱེར་མེད་རྒྱལ་ས་ཟིན་པར་ཤོག།
    ཅེས་བོད་རབ་བྱུང་བཅུ་བདུན་པའི་མེ་ཕག་ལོའི་རྒྱུམ་ཟླ་བའི་དམར་ཕྱོགས་དབང་གི་དུས་ཚེས་བཟང་པོར་ཟིན་བྲིས་འབྲི་བ་པོས་སྨོན་པའོ།།
rinpoche.txt:
  1: ༄༅། །རྒྱལ་སྲས་ཐོགས་མེད་ཀྱིས་མཛད་པའི་ལག་ལེན་སོ་བདུན་མ་བཞུགས་སོ།། དང་པོ། མཚན་གྱི་དོན།
    དེ་ཡང་རྒྱལ་སྲས་ཐོགས་མེད་ཅེས་པའི་རྒྱལ་སྲས་ནི། རིགས་རུས་ཀྱི་ཐོག་ནས་རྒྱལ་པོའི་རིགས་སུ་འཁྲུངས་པའི་རྒྱལ་སྲས་ཀྱི་དོན་མིན།
    བཅོམ་ལྡན་འདས་ལ་རྒྱལ་བུ་གཞོན་ནུ་དོན་གྲུབ་ཅེས་བརྗོད་པ་ནི། རྒྱལ་པོའི་རིགས་རྒྱུད་ལས་བྱུང་བའི་སྲས་ཡིན་པས་རྒྱལ་བུ་གཞོན་ནུ་དོན་གྲུབ་ཅེས་པ་ལྟ་བུ་ཡོང་གི་ཡོད།
    དེ་བཞིན་རྒྱལ་སྲས་འཕགས་པ་ཐོགས་མེད་ཅེས་པ་དེ་ཡང༌། འཕགས་པ་ཐོགས་མེད་རྒྱལ་པོའི་རིགས་ལས་འཁྲུངས་པ་ཞིག་ཡིན་པས་རྒྱལ་སྲས་ཀྱི་དོན་ཞིག་སླེབས་ཀྱི་ཡོད།
    སྐབས་འདིའི་རྒྱལ་སྲས་ཞེས་པ་ནི་རྒྱལ་པོའི་རིགས་རུས་ཀྱི་རྒྱལ་སྲས་དེར་བརྗོད་ཀྱི་མེད།
    འདིའི་རྒྱལ་སྲས་ཞེས་པའི་རྒྱལ་ནི། རྒྱལ་བ་ཤཱཀྱ་ཐུབ་པ་སྟེ། རྒྱལ་བ་ཞེས་པ་ནི་བདུད་བཞི་ཕྲ་རགས་ལས་རྒྱལ་བ་ལ་བརྗོད་པ་ཡིན།
    དེ་ཡང་བཅོམ་ལྡན་ཞེས་པའི་དོན་ནི་བདུད་བཞི་བཅོམ་ཞིང༌། ལེགས་པ་དྲུག་དང་ལྡན་པས་ན་བཞི་བཅོམ་དྲུག་ལྡན་ཞེས་བརྗོད་པ་དང༌།
    དེ་ལྟ་བུའི་བཞི་བཅོམ་དྲུག་ལྡན་དེ་ལ་རྒྱལ་བ་ཞེས་མཚན་བཏགས་པ་ཡིན། མདོར་ན་དེ་ནི་སངས་རྒྱས་ཀྱི་མཚན་ཡིན།
    རྒྱལ་བ་སངས་རྒྱས་དེའི་གསུང་ལས་སྐྱེས་ཤིང༌། གསུང་ལས་སྐྱེས་པ་ཙམ་མིན་པར་སངས་རྒྱས་ཀྱི་གོ་འཕང་སྒྲུབ་བྱེད་ཀྱི་རྒྱུ་མཐར་ཐུག་བདག་པས་གཞན་གཅེས་པའི་བྱང་ཆུབ་ཀྱི་སེམས་ཐུགས་རྒྱུད་ལ་མངའ་བ་དེ་ལ་བྱང་ཆུབ་སེམས་དཔའ་ཞེས་བརྗོད་ཀྱི་ཡོད་ལ།
    དེ་ལ་རྒྱལ་བའི་སྲས་ཞེས་ཀྱང་བརྗོད་ཀྱི་ཡོད། མ་གཞི་ཉན་རང་རྣམས་རྒྱལ་བའི་གསུང་ལས་སྐྱེས་པ་ཡིན་ཀྱང༌།
  2: བཅོམ་ལྡན་འདས་ཀྱི་ཐུགས་སྲས་ལྟ་བུ་ཆགས་མེད། བཅོམ་ལྡན་འདས་རང་ཉིད་ཀྱིས་བརྙེས་པའི་གོ་འཕང་སྒྲུབ་པར་ཁས་བླངས་ཤིང་དམ་བཅས་པ་དེ་ནི་བཅོམ་ལྡན་འདས་ཀྱི་སྲས་ཀྱི་ཐུ་བོ་ལྟ་བུ་ཆགས་ཡོད།
    རང་དོན་ཡིད་བྱེད་ཀྱི་བསམ་པས་དགྲ་བཅོམ་པའི་གོ་འཕང་ཙམ་མངོན་དུ་བྱ་བསམ་པའི་ཉན་རང་རྣམས་སངས་རྒྱས་ཀྱི་གསུང་ལས་སྐྱེས་པ་ཞེས་བརྗོད་ཆོག་ཀྱང༌།
    བཅོམ་ལྡན་འདས་ཀྱིས་ཐུགས་ཉེ་བའི་སྲས་ལྟ་བུ་ཆགས་ཀྱི་མེད། དེས་ན་བཅོམ་ལྡན་འདས་ཀྱི་གསུང་ལས་སྐྱེས་པའི་སྲས་བདག་པས་གཞན་གཅེས་པའི་བྱང་ཆུབ་ཀྱི་སེམས་ཉམས་བཞེས་གནང་ནས་བྱང་ཆུབ་སེམས་དཔའི་རྟོག་པའམ་ཡོན་ཏན་འཁྲུངས་པའི་སེམས་དཔའ་ཞིག་ལ་རྒྱལ་སྲས་ཞེས་ཞུ་གི་ཡོད།
    རྒྱལ་སྲས་ཐོགས་མེད་བཟང་པོ་ཞེས་པ་ནི། དེའི་ཚེ་དེའི་དུས་ཏེ་ད་ནས་བརྩིས་པའི་ལོ་བརྒྱད་བརྒྱ་ཙམ་གྱི་གོང་དུ་བྱོན་པ་སྟེ།
    སྙན་གྲགས་ཅན་གྱི་བུ་སྟོན་རིན་པོ་ཆེ་དང་རྒྱལ་སྲས་ཐོགས་མེད་བཟང་པོ་རྣམ་གཉིས་དུས་མཉམ་ལྟ་བུར་བྱོན་པ་ཡིན།
    དེ་ཡང་ཉིན་ཞིག་བུ་སྟོན་རིན་ཆེན་གྲུབ་དང༌། རྒྱལ་སྲས་ཐོགས་མེད་བཟང་པོ་རྣམ་གཉིས་ལྷན་དུ་གདན་འཛོམས་པའི་སྐབས་དེར་བུ་སྟོན་རིན་པོ་ཆེའི་ཕྱག་ཅུང་ཟད་སྙུང་གི་ཡོད་པས།
    བུ་སྟོན་རིན་པོ་ཆེས་རྒྱལ་སྲས་ཐོགས་མེད་བཟང་པོར་ཁྱོད་རང་བྱང་ཆུབ་ཀྱི་སེམས་རྒྱུད་ལ་ཡོད་པའི་བྱང་ཆུབ་སེམས་དཔའ་རྩོད་མེད་ཅིག་ཡིན་པས།
    ཁྱོད་ཀྱིས་ངའི་ལག་པར་ཕུ་ཞིག་རྒྱོབས་དང་ཞེས་གསུངས་པའི་ལོ་རྒྱུས་ཡོད། དེ་ནི་རྒྱལ་སྲས་ཐོགས་མེད་བཟང་པོ་ཡོངས་གྲགས་བྱང་ཆུབ་སེམས་དཔར་ངོས་འཛིན་གནང་བ་ཞིག་ཡིན།
    དེས་ན་ཁོང་ལ་རྒྱལ་སྲས་ཞེས་པའི་དོན་འདི་ལྟར་ཡིན།
  3: དུས་ཕྱིས་ཁོང་ཉིད་བཞུགས་གནས་གཙང་གི་དངུལ་ཆུའི་རི་ཁྲོད་དུ་བཞུགས་པས་ན་དངུལ་ཆུ་ཞེས་དང༌།
    ཐོགས་མེད་བཟང་པོ་ནི་ཁོང་གི་མཚན་དངོས་ཡིན། ཁོང་ནས་སློབ་གཉེར་མང་དུ་གནང་ཞིང༌། སྤྱོད་འཇུག་དང་མདོ་སྡེ་རྒྱན་ལ་སོགས་པའི་གཞུང་ཆེན་མོའི་འགྲེལ་པ་བརྩམས་པ་གནང་བའི་མཁས་པ་ཆེན་པོ་ཞིག་ཡིན་ལ།
    སྒྲུབ་པ་ལ་རྩེ་གཅིག་ཏུ་བརྩོན་པའི་བྱང་ཆུབ་སེམས་ཀྱི་ཉམས་ལེན་ཚད་ལོངས་པ་ཞིག་ཀྱང་ཡིན།
    ལག་ལེན་སོ་བདུན་མ་འདི་ཁོང་གིས་མཛད་པ་ཞིག་ཡིན། ལག་ལེན་སོ་བདུན་མ་ཞེས་པ་ནི། ཁོང་རང་ཉིད་ཀྱིས་བྱང་ཆུབ་ཀྱི་སེམས་ཉམས་བཞེས་གནང་ནས་ཐུགས་རྒྱུད་ལ་འཁྲུངས་པ་དང༌།
    ཁོང་གིས་རྗེས་འཇུག་གདུལ་བྱ་རྣམས་ལ་རང་གི་ཉམས་མྱོང་གི་སྟེང་ནས་བྱང་ཆུབ་སེམས་དཔའ་ཞིག་བྱེད་ཀྱི་ཡིན་ན།
    ཉིན་རེ་ཉིན་རེ་ལག་ལེན་ཇི་ལྟར་བྱེད་དགོས་པ་དེ་དག་ཚིགས་སུ་བཅད་པ་སུམ་ཅུ་སོ་བདུན་གསུངས་པར་བརྟེན་ལག་ལེན་སོ་བདུན་མ་ཞེས་བརྗོད་པ་ཡིན།
    ང་རང་ཚོ་ཆོས་བྱེད་མཁན་གྱི་ནང་རབ་འབྲིང་ཐ་གསུམ་ཡོད་ཅིང༌། ཆོས་པ་རབ་ནི་ཆོས་ཉམས་ལེན་ཚེ་དང་སྒྲུབ་པ་མཉམ་པ་བྱས་ཏེ༑
    ཚེ་འདིར་རྟོགས་པའི་ལམ་སྣེ་ཟིན་ནས་རི་དྭགས་རྨས་མ་བཞིན་དུ་དབེན་པའི་རི་སུལ་ལ་གནས་ཏེ་སྒྲུབ་པ་ལ་རྩེ་གཅིག་ཏུ་བརྩོན་པ་དང༌།
    སྒོ་གསུམ་དགེ་ལ་བཀོལ་ནས་ཚེ་དང་སྒྲུབ་པ་མཉམ་པའི་ཐོག་ནས་སྒྲུབ་པའི་རྒྱལ་མཚན་འཛིན་མཁན་དེ་ནི་ཆོས་པ་རབ་ཡིན།
    ཡང་ཆོས་པ་འབྲིང་ནི། ཉན་རང་བྱང་སེམས་ལ་ཆེ་འབྲིང་ཆུ་གསུམ་དུ་དབྱེ་བ་ལྟ་བུ་མིན་པར། དེ་ནི་ཉམས་ལེན་བྱེད་ལུགས་ཀྱི་སྐོར་ཡིན།
  4: ཐེག་པ་ཆེན་པོའི་ཆོས་ཉམས་ལེན་བྱེད་མཁན་གཅིག་པ་ཡིན་ཡང༌། ཉམས་ལེན་བྱེད་སྟངས་ཀྱི་རིམ་པ་བཤད་ན།
    སྒྲུབ་པའི་རྒྱལ་མཚན་འཛིན་མཁན་གྱི་རིགས་གཅིག་ཡོད་པ་དེ་ནི་མི་ཚང་མས་བྱེད་མི་ཐུབ་ཅིང༌།
    གལ་ཏེ་བྱས་ན་སྤྱི་ཚོགས་དེ་ཉིད་ཡལ་འགྲོ་བ་ལྟ་བུ་ཆགས་ཉེན་ཡོད་པས་ཡོང་ཐབས་རྩ་བ་ནས་མེད།
    དེས་ན་རིམ་པ་གཉིས་པ་ནི་རང་ཉིད་ཀྱིས་སློབ་སྦྱོང་ཡག་པོ་བྱས་ཏེ་སློབ་སྦྱོང་བྱས་པའི་དོན་རྣམས་རྒྱུད་ཐོག་ཏུ་བཀལ་ནས་ལམ་སང་སྒོམ་བྱུང་གི་ཉམས་ལེན་ཞིག་བྱེད་མ་ཐུབ་རུང༌།
    ཐོས་བྱུང་ཤེས་རབ་ཀྱི་ཐོག་ནས་བསྟན་པ་ཡོངས་རྫོགས་ལ་གོ་བ་ཆགས་པ་ཞིག་བྱེད་དགོས། དེའི་ཐོག་ནས་བསམ་བྱུང་གིས་ཡང་ཡང་དཔྱད་ཅིང་བསམས་ནས་སེམས་ལ་ངེས་པ་རྙེད་པ་ཞིག་བྱུང་ན།
    ཇི་ལྟར་ངེས་པ་རྙེད་པའི་དོན་དེ་རྣམས་གདེང་འཁེལ་བའི་ཐོག་ནས་གཞན་ལ་བཤད་དེ་བསྟན་པ་དང་འགྲོ་བའི་དོན་བཤད་སྒྲུབ་གཉིས་ཀྱི་ཐོག་ནས་བྱེད་ཐུབ་པ་ཞིག་བྱུང་ན།
    དེ་ནི་བསྟན་པའི་ཞབས་འདེགས་རླབས་པོ་ཆེ་སྒྲུབ་པ་ཞིག་ཡིན། དཔེར་ན། སྔར་རྒྱལ་མཆོག་སྐུ་ཕྲེང་དང་པོ་རྗེ་དགེ་འདུན་གྲུབ་པ་ཐོག་མར་སློབ་གཉེར་གནང་བ་དང༌།
    ཕྱིས་སུ་མཁས་པར་གྱུར་ནས་གཙང་གི་བྱང་ཆེན་རི་ཁྲོད་དུ་ཚེ་དང་སྒྲུབ་པ་མཉམ་པའི་ཉམས་བཞེས་མཛད་ནས་བཞུགས་པ།
    དེའི་སྐབས་ལྷག་པའི་ལྷའི་ཞལ་གཟིགས་དང༌། ལྷག་པར་རྗེ་བཙུན་སྒྲོལ་མ་དཀར་ལྗང་སོགས་ཞལ་གཟིགས་ཀྱིས་ལུང་བསྟན་དབུགས་དབྱུང་གནང་བ་སོགས་བྱུང་ཡོད།
    ལྷ་དང་བླ་མའི་ལུང་བསྟན་དང༌། ཁོང་རང་ཉིད་ཀྱི་ཐུགས་བསྐྱེད་སྨོན་ལམ་གྱི་ཐོག་ནས་ཚེ་དང་སྒྲུབ་པ་མཉམ་པ་མཛད་རྒྱུ་བཞག་ནས།
  5: གཙང་གི་གཞིས་རྩེར་ཕེབས་ནས་བཀྲ་ཤིས་ལྷུན་པོའི་དགོན་པ་ཕྱག་བཏབ་པ་གནང་ཞིང༌། བཀྲ་ཤིས་ལྷུན་པོའི་དགོན་པ་ཕྱག་འདེབས་གནང་སྐབས།
    དགོན་པ་འཛུགས་སྐྲུན་བྱེད་ཕྱོགས་ཀྱི་འཆར་གཞི་རྗེ་དགེ་འདུན་གྲུབ་པ་རང་ཉིད་ཀྱིས་ཞལ་བཀོད་གནང་བ་དང༌།
    ཉིན་ལྟར་འཛུགས་སྐྲུན་གནང་སར་ཕེབས་ཏེ་གཟིགས་རྟོག་དང་ཞལ་བཀོད་གནང་ཡོད། དེ་བཞིན་རྗེ་དགེ་འདུན་གྲུབ་པ་རང་ཉིད་གྲྭ་པ་གྲྭ་རྐྱང་ཡིན་པས་འགྲོ་སོང་གཏོང་རྒྱུ་མེད་སྟབས།
    ཕྱོགས་དང་མཚམས་སུ་སྦྱིན་བདག་རྣམས་ལ་སློང་མོ་བྱེད་མི་འབུལ་སྡུད་པ་བཀོད་མངགས་གནང་ཞིང༌།
    ཁོང་ཉིད་མཁས་པ་ཆེན་པོ་ཡིན་སྟབས་ཉིན་རེ་གཞུང་ཆེན་སློབ་གཉེར་བ་རྣམས་ལ་དཔེ་ཁྲིད་གནང་བ་དང༌།
    འདུལ་བ་འཛིན་པ་ཆེན་པོ་ཞིག་ཡིན་སྟབས། དགེ་ཚུལ་སློང་གི་སྡོམ་པ་ཡང་མང་པོ་གནང་སྟེ་བཞུགས་ཡོད།
    ཕྱིས་སུ་ཁོང་གི་སློབ་མའི་ནང་ནས་རྗེ་དགེ་འདུན་གྲུབ་པ་རང་ཉིད་ཀྱི་ཐུགས་བཞེད་ཇི་བཞིན་འགྲུབ་མིན་ཡོང་སྐབས།
    རྗེ་དགེ་འདུན་པས་ངས་བྱང་ཆེན་ལ་ཚེ་བློས་བཏང་སྟེ་སྒྲུབ་པ་ཉམས་ལེན་མུ་མཐུད་བྱས་ཡོད་ན།
    ད་གཟོད་ང་ས་ལམ་གྱི་རྟོགས་པ་བརྙེས་པ་ཡོད། འོན་ཀྱང་དེ་བློས་བཏང་ནས་ངས་དགོན་པ་འདེབས་པའི་དོན་དུ་ཡོང་བ་ཡིན་པས།
    ཁྱེད་རང་ཚོས་གཟབ་གཟབ་མ་བྱས་ན་ངས་བློས་གཏོང་ཆེན་པོ་བྱས་ཡོད་ཅེས་བཀའ་བཀྱོན་དང་ཡུས་ལྟ་བུ་ཅུང་ཟད་གསུངས་ཡོད།
    དེ་ལྟར་དགོས་པ་རླབས་ཆེ་ཆུང་ལ་བསམ་བློ་གཏོང་དགོས་པ་ཡིན། སྒྲུབ་པའི་རྒྱལ་མཚན་འཛིན་མཁན་གྱི་རིགས་གཅིག་ཡོང་བ་ཡིན།
    ཡང་རིགས་གཅིག་གིས་བསྟན་པ་དང་འགྲོ་བའི་དོན་རྒྱ་ཆེ་ས་ལ་དགོངས་ནས་ཕྱག་ལས་གནང་བ་ཡོང་གི་ཡོད།
  6: དཔེར་ན། ང་རང་ཚོའི་རིས་སུ་མ་ཆད་པའི་ཆོས་སྒར་ཁག་གི་ནང་དུ་རང་ཉིད་འདུལ་བ་དང་མཐུན་པ།
    འདོད་ཆུང་ཆོག་ཤེས་བཀའ་གདམས་པའི་དགེ་བཤེས་དང་འདྲ་བར་བཞུགས་ཤིང༌། རང་ཉིད་ལ་ཉམས་མྱོང་བྱུང་བ་དང༌།
    དེ་བཞིན་སློབ་གཉེར་སྐྱོན་པའི་ལུང་གི་ཡོན་ཏན་རྣམས་ཀྱང་གཞན་ལ་འཆད་པ་བཅས་གནང་ན་བསྟན་པའི་བྱ་བ་ཆེན་པོ་ཞིག་ཡིན།
    དཔེར་ན༑ ཁྱེད་རང་ཚོ་སྐྱ་སེར་གྱི་དབྱེ་བ་མེད་པར་སློབ་གྲྭའི་དགེ་རྒན་བྱེད་རྒྱུ་ལྟ་བུས་མཚོན་སངས་རྒྱས་ཀྱི་ཆོས་རང་ཉིད་ཀྱིས་ཉམས་སུ་བླངས་ནས་གང་འཚམས་ཀྱི་ངེས་པ་རྙེད་པའི་ཉམས་མྱོང་རྣམས་གཞན་ལ་སློབ་ཁྲིད་བྱེད་ཐུབ་ན།
    ང་རང་ཚོའི་སྤྱི་ཚོགས་ཡོངས་རིམ་བཞིན་སྔར་རིག་གནས་ཆེ་བ་ལྔ་དང་ཆུང་བ་ལྔ་ཞེས་ཤོད་སྲོལ་ཡོད་པ་ལྟར་རིག་གནས་ཆེ་བ་ལྔའི་ནང་གི་ནང་དོན་རིག་པ་དང༌།
    ཚད་མ་རིག་པ་སོགས་མང་ཚོགས་ཀྱི་ནང་ཤེས་ཚད་ཡར་རྒྱས་གཏོང་ཐབས་ཐིག་སྤེལ་ཐུབ་པ་ཞིག་བྱེད་ཐུབ་ན།
    གྲུབ་འབྲས་རླབས་ཆེན་ཐོབ་རྒྱུ་དང༌། དངོས་གནས་འདྲ་འདྲའི་ནང་ནས་མི་འདྲ་བ་ཞིག་གཏན་གཏན་ཡོང་རྒྱུ་དེ་འདྲའི་འགྲོ་སྟངས་གཅིག་ཡོད།
    ཡང་ཁྱིམ་ནས་ཁྱིམ་མེད་པར་རབ་ཏུ་བྱུང་ནས་བསླབ་པ་སློབ་གཉེར་མཐའ་འཁྱོངས་བྱས་ཏེ་ལུང་རྟོགས་ཀྱི་བསྟན་པ་བཤད་སྒྲུབ་གཉིས་ཀྱི་ཐོག་ནས་འཛིན་སྐྱོང་སྤེལ་གསུམ་བྱེད་པའི་རིམ་པ་གཅིག་ཡོད།
    དེ་ནི་མ་མཐར་ཡང་ལམ་ཡོངས་རྫོགས་ལ་གོ་བ་ཆགས་པ་ཞིག་བྱས། དེའི་ཐོག་ནས་རང་ཉིད་ཀྱིས་གང་ཐུབ་ཉམས་ལེན་བྱེད་པ་ཞིག་བྱུང་ན་ཧ་ཅང་ཡག་པོ་ཡོད།
    ལག་ལེན་སོ་བདུན་མའི་ནང་ཆོས་པ་རབ་གཅིག་གིས་ཉམས་ལེན་བྱེད་ལུགས་གསུངས་ཡོད།།
  7: གཅིག མཆོད་པར་བརྗོད་ཅིང་རྩོམ་པར་དམ་བཅའ་བ། ༽ མཆོད་པར་བརྗོད་པ། ན་མོ་ལོ་ཀེ་ཤྭ་རཱ་ཡ།
    ཞེས་པ་ནི་ལེགས་སྦྱར་སྐད་དུ་ཐོག་མར་ཕྱག་འཚལ་བ་ཡིན། དེ་ཡང་ལོ་ཀེ་ཤྭ་རཱ་ཞེས་པ་ནི་འཇིག་རྟེན་དབང་ཕྱུག་དང༌།
    ཡ་ནི་ལ་དོན་ནམ་དགོས་ཆེད་དེ། འཇིག་རྟེན་དབང་ཕྱུག་ལ་ཕྱག་འཚལ་ལོ་ཞེས་པའི་དོན་ཡིན། ལོ་ཀེ་ཤྭ་རཱ་ནི་སྤྱན་རས་གཟིགས་ཀྱི་མཚན་ཡིན།
    དེ་ཡང་སྤྱན་རས་གཟིགས་སྙིང་རྗེའི་ལྷ་ཡིན་པས་སྐབས་འདིར་གཞུང་འདིའི་བརྗོད་བྱ་གཙོ་བོ་བྱང་ཆུབ་ཀྱི་སེམས་བཤད་ཀྱི་ཡོད་པས་ན།
    སྙིང་རྗེའི་ལྷ་མཆོག་འཕགས་མཆོག་སྤྱན་རས་གཟིགས་ལ་ཕྱག་འཚལ་བ་ཡིན། ཞེས་པ་ནི་གཞུང་གང་ཞིག་ཡིན་ཡང༌།
    གཞུང་དེ་ཉིད་རྩོམ་པའི་གནས་སྐབས་སུ་གཞུང་བརྩམས་པ་ལ་བར་ཆད་མི་ཡོང་བ་དང༌། ཡ་རབས་དམ་པའི་ལུགས་དང་མཐུན་པར་ཐོག་མར་མཆོད་པ་བརྗོད་པ་དང༌།
    དེ་ནས་རྩོམ་པར་དམ་བཅའ་བ། གཞུང་དངོས་བཤད་པ། མཇུག་རུ་དགེ་བ་བསྔོ་བ། མཛད་པ་པོ་གང་གིས་མཛད་པ་བཅས་ནམ་རྒྱུན་འཆད་ཚུལ་འདི་ལྟར་ཡོང་གི་ཡོད།
    ཚིགས་སུ་བཅད་པ་འདིས་མཆོད་བརྗོད་གསུང་གི་ཡོད། མཆོད་བརྗོད་ཤོ་ལོ་ཀ་འདིའི་དོན་ཧ་ཅང་རྒྱ་ཆེན་པོ་ཡོད་པ་ཕལ་ཆེར་སངས་རྒྱས་ཀྱི་ཆོས་ངོ་སྤྲོད་གནང་གི་ཡོད་པ་ལྟ་བུ་འདུག
    དེ་ཡང་གང་གིས་ཞེས་པའི་གང་སྒྲ་ནི། སློབ་དཔོན་ཐོན་མིས་མཛད་པའི་སུམ་ཅུ་པ་ལས། ཅི་ཇི་སུ་གང་སྤྱི་སྒྲ་སྟེ།
    །ཞེས་གསུངས་པ་ལྟར་ཅི་དང་ཇི་དང་སུ་དང་གང་བཅས་ནི་སྤྱི་སྒྲ་སྟེ་གང་ལའང་སྦྱར་ཆོག་པ་ཡིན།
  8: དེའི་ཁྱད་པར་གྱི་ཚིག་ནི་ཆོས་ཀུན་འགྲོ་འོང་མེད་པར་གཟིགས་པའི་རྟོགས་པའི་ཡོན་ཏན་དང༌།
    འགྲོ་བའི་དོན་ལ་གཅིག་ཏུ་བརྩོན་པར་མཛད་པའི་རྒྱ་ཆེ་བའི་ཡོན་ཏན། ཟབ་པ་དང༌། ཤེས་རབ། ཐབས་ཀྱི་ཡོན་ཏན་མཐར་ཐུག་པ་མངའ་བའི་བླ་མ་དང་སྤྱན་རས་གཟིགས་ཞེས་པས།
    གང་གིས་ཞེས་པ་ནི་བླ་མ་མཆོག་དང་སྤྱན་རས་གཟིགས་མགོན་གང་གིས་ཞེས་སྤྱན་རས་གཟིགས་དང་གཉིས་སུ་མེད་པའི་བླ་མ་གང་གིས་ཆོས་ཀུན་ཞེས་པའི་ཆོས་ནི།
    རང་གི་ངོ་བོ་འཛིན་པའི་ཆ་ནས་དྷརྨཱ་ཞེས་པའི་ཆོས་དེ་ཡིན་ལ། ཀུན་ནི་ཐམས་ཅད་དམ་ཡོངས་རྫོགས་ཀྱི་དོན་ཡིན།
    དེའི་དོན་གང་ཡིན་ཞེ་ན། ཤེས་བྱའི་ཆོས་ལ་སྡེ་ཚན་མང་དུ་ཕྱེ་རྒྱུ་ཡོད། སྤྱིར་ཤེས་བྱ་དང་ཡོད་པ་ཞེས་བརྗོད་སྐབས་ཚད་མས་དམིགས་པ་ཡོད་པའི་མཚན་ཉིད་དང༌།
    བློའི་ཡུལ་དུ་བྱ་རུང་བ་ཤེས་བྱའི་མཚན་ཉིད་ཅེས་བསྡུས་གྲྭའི་སྐབས་སུ་ཐོན་ཡོང་བ་ཡིན།
    དེ་དག་གིས་སྡོམ་ཆེན་པོ་ཞིག་བརྒྱབ་ཡོད་པ་གལ་ཆེན་པོ་ཡིན། བློ་ཡི་ཡུལ་དུ་ཤར་རྒྱུ་ཡོད་པ་གང་ཞིག་ཡིན་རུང་དེ་ཤེས་བྱ་རེད་ཅེས་ཤེས་བྱ་ཡོན་ཏན་ཤེས་པ་གཅིག་པུའི་སྐད་ཆ་མིན་པར་ཤེས་བྱ་མཐའ་དག་སྟེ་བློ་ཡི་ཡུལ་དུ་བྱ་རུང་བར་ཤེས་བྱ་ཞེས་བརྗོད་པ་ཡིན།
    ཡོད་མེད་གཉིས་ལས་ཚད་མས་དམིགས་པ་ཡིན་ན་ཡོད་པ་དང༌། ཚད་མ་ཞེས་བརྗོད་སྐབས་བློ་དེས་ཇི་ལྟར་གཞལ་བ་ལྟར་དོན་ལ་གནས་པ་ཞིག་ཡིན་ན་ཚད་མ་ཞེས་བརྗོད་པ་ཡིན།
    དེ་ལྟ་བུའི་ཚད་མས་སྒྲུབ་བྱེད་ཀྱི་ཚད་མ་ཡོད་པ་ལ་ཞིག་ལ་ཡོད་པ་ཞེས་འཇོག་པ་ཡིན།
  9: དེ་བཞིན་ཡོད་པའི་ཆོས་ལ་རྟག་པ་དང་དངོས་པོ། ཡང་ཟག་བཅས་དང་ཟག་མེད་ལྟ་བུ་དགོས་པ་མི་འདྲ་བའི་ཐོག་ནས་ཆོས་ཀྱི་དབྱེ་བ་འབྱེད་ལུགས་མང་པོ་ཞིག་ཡོད།
    སྐབས་འདིར་བདེ་སྡུག་གི་སྐད་ཆ་བཤད་ཀྱི་ཡོད་པའི་ཆ་ནས། མ་བརྟག་མ་དཔྱད་པའི་ངང་ནས་སྣང་ཚོད་ཀྱིས་གནས་སྟངས་གཅིག་དང༌།
    ང་ཚོའི་ཕྱིན་ཅི་ལོག་གི་བློ་མང་པོ་ཞིག་སྣང་ཚོད་དེ་དོན་གྱི་ཡིན་ལུགས་མཐར་ཐུག་ཏུ་འཛིན་པའི་ཐོག་ནས་རྨོངས་པའི་བློ་མང་པོ་ཞིག་སྐྱེ་གི་ཡོད་པས་ན།
    སྣང་ཚུལ་ཙམ་ལ་མི་ཞེན་པར་ཡིན་ལུགས་སམ་སྡོད་ལུགས་ཀྱི་གནས་ཚུལ་དེ་ལ་དཔྱད་པ་བྱེད་རྒྱུ་དེ་གལ་འགངས་ཧ་ཅང་ཆེན་པོ་ཡིན།
    མགོན་པོ་ཀླུ་སྒྲུབ་ཀྱིས་དབུ་མ་རྩ་བ་ཤེས་རབ་ལས། སངས་རྒྱས་རྣམས་ཀྱིས་ཆོས་བསྟན་པ། །
    བདེན་པ་གཉིས་ལ་ཡང་དག་བརྟེན། ། ཞེས་པ་ལྟར་བདེན་པ་གཉིས་གསུང་གི་ཡོད། བདེན་པ་གཉིས་གསུངས་དགོས་དོན་ནི།
    སྣང་ཚོད་ལ་དོན་གྱི་སྡོད་ལུགས་ཇི་བཞིན་མི་སྣང་བ་དང༌། སྣང་ཚོད་དེ་ཉིད་གཞིར་བཞག་པས་ང་ཚོ་མང་པོ་ཞིག་ཕུང་གི་ཡོད་པས་ན།
    སྣང་ཚོད་དེ་ཉིད་མིན་པར་དོན་གྱི་ཡིན་ལུགས་དེ་ཤེས་དགོས་པ་གལ་ཆེན་པོ་ཡིན། སྣང་ཚོད་ཀྱི་དབང་དུ་བྱས་པའི་ཆོས་ཀྱི་ངོ་བོ་གཅིག་དང༌།
    དེའི་མཐར་ཐུག་ཡིན་ལུགས་ཀྱི་ཆ་ནས་ངོ་བོ་གཅིག་བཅས་མདོར་ན་ཕྱི་ནང་གི་ཆོས་ཐམས་ཅད་དམ་ཚད་མས་དམིགས་པའི་ཆོས་ཡོད་དོ་ཅོག་ལ་ངོ་བོ་གཉིས་རེ་འཇོག་གི་ཡོད།
    དེ་ཡང་ཀུན་རྫོབ་པའི་ངོ་བོ་གཅིག་དང༌། དོན་དམ་པའི་ངོ་བོ་གཅིག་བཅས་བདེན་པ་གཉིས་ཞེས་བརྗོད་ཀྱི་ཡོད།
  10: སྤྱིར་བདེན་པ་གཉིས་ཀྱི་ཐ་སྙད་མུ་སྟེགས་པའི་གཞུང་གི་ནང་དུའང་ཡོད། དེ་བཞིན་རང་སྡེ་བྱེ་བྲག་སྨྲ་བ་ནས་བཟུང་སྟེ་ཚང་མས་བདེན་པ་གཉིས་ཞེས་གསུང་གི་ཡོད།
    འོན་ཀྱང་བདེན་གཉིས་ངོ་བོ་གཅིག་ཅེས་པ་ནི་དབུ་མའི་གཞུང་ནས་གསུང་པ་འདི་ཉིད་ཡིན། སྣང་ཚོད་ཀྱི་དབང་དུ་བྱས་པའི་ངོ་བོ་གཅིག་དང༌།
    ཡིན་ལུགས་གནས་ཚུལ་གྱི་ཆ་ནས་ངོ་བོ་གཅིག་སྟེ། དེ་ལྟ་བུའི་དགོས་པ་ཁྱད་པར་ཅན་ཡོད་པས་ན་བདེན་པ་གཉིས་གསུངས་ཡོད།
    བདེན་པ་གཉིས་ཀྱི་མིང་གཞན་ཞིག་ལ་ཇི་ལྟ་བ་དང་ཇི་སྙེད་པ་ཞེས་བརྗོད་ཀྱི་ཡོད། ཇི་ལྟ་བ་ཞེས་པ་ནི་ཡིན་ལུགས་ཇི་མ་ཇི་བཞིན་ཡིན་པའི་ཆ་ནས་ཇི་ལྟ་བ་ཞེས་བརྗོད་ཀྱི་ཡོད་པ་དང༌།
    ཇི་སྙེད་ཅེས་པ་ནི། སྙེད་ནི་མང་པོའི་དོན་ཡིན་ཞིང༌། རྣམ་གྲངས་མང་པོ་ཡོད་པའི་ཚིག་ཅིག་ཡིན།
    ཇི་ལྟ་བ་ཞེས་བརྗོད་སྐབས་དོན་དམ་བདེན་པ་ཆོས་ཅན་གྱི་དབང་ལས་རྣམ་གྲངས་མང་པོ་ཞིག་ཡོང་ན་ཡང༌།
    ཆོས་ཉིད་རང་ཉིད་ཀྱི་སྡོད་ལུགས་སམ་ངོ་བོའི་ཐོག་ནས་བཤད་ན། དུ་མ་རོ་གཅིག་ཅེས་པ་དེ་ཆགས་ཀྱི་ཡོད།
    སྣང་ཚོད་ཀྱི་ཇི་སྙེད་པའི་ཆོས་ཞེས་བརྗོད་སྐབས། བཟང་ངན་དང་གཅིག་དང་དུ་མ་ལ་སོགས་པ་རྣམ་གྲངས་ཧ་ཅང་མང་པོ་ཞིག་ཡོང་གི་ཡོད་པས་ན་ཇི་སྙེད་པ་ཞེས་བརྗོད་པ་ཡིན།
    སྣང་ཚོད་ཀྱི་ངོ་བོ་དེའི་ཐོག་ནས་བརྗོད་སྐབས་ཇི་སྙེད་པ་དང༌། གནས་ཚུལ་ལམ་ཡིན་ལུགས་མཐར་ཐུག་གི་ངོས་ནས་བཤད་སྐབས་ཇི་ལྟ་བ་ཞེས་བརྗོད་པ་ཡིན།
    དེ་ལྟར་ཇི་ལྟ་ཇི་སྙེད་གཉིས་ཡོད་པ་ལས།
  11: སྐབས་འདིར་ཇི་ལྟ་ཇི་སྙེད་ཀྱི་ཆོས་ཀུན་ཞེས་བསྡུས་པའི་ཆོས་ཐམས་ཅད་དོན་དམ་པ་ཡིན་ལུགས་མཐར་ཐུག་གི་ངོས་ནས་བཤད་ན།
    དུ་མ་རོ་གཅིག་ཅེས་འགག་བྱས་སྟོང་ཙམ་ཞིག་ཏེ། རང་གི་དེ་ཁོ་ན་ཉིད་མ་ཡིན་བཞིན་དུ་དེ་ཁོ་ན་ཉིད་དུ་སྣང་བའི་སྣང་བ་དེ་ཐམས་ཅད་ཉེ་བར་ཞི་བ་དང༌།
    སྤྲོས་པའི་མཚན་མ་མཐའ་དག་ཞི་བའི་བློ་དེ་ཡེ་ཤེས་ཆོས་ཀྱི་སྐུ་ཞེས་བརྗོད་སྐབས། སྤྲོས་པའི་སྣང་བ་མཐའ་དག་འགག་པ་དང༌།
    སྤྲོས་པའི་སྣང་བ་མཐའ་དག་འགག་པའི་བློ་དེའི་གཟིགས་ངོ་ལ་འགྲོ་བ་དང་འོང་བ། གཅིག་དང་ཐ་དད།
    རྒྱུ་དང་འབྲས་བུ་སོགས་ཀྱི་རྣམ་དབྱེ་གང་ཡང་མེད། གཅིག་དང་ཐ་དད་དང་འགྲོ་བ་དང་འོང་བ་ཐམས་ཅད་སྣང་ཚོད་ཀྱི་ཇི་སྙེད་པའི་ངོ་བོ་དེའི་ཐོག་ནས་བརྗོད་ན་ལས།
    ཇི་ལྟ་བའི་ངོ་བོའི་སྟེང་དུ་སླེབས་སྐབས་དེ་མཐའ་དག་དང་བྲལ་བ་ཡིན། དབུ་མ་རྩ་བ་ཤེས་རབ་ཀྱི་མཆོད་བརྗོད་ལས།
    གང་གིས་རྟེན་ཅིང་འབྲེལ་བར་འབྱུང༌། ། འགག་པ་མེད་པ་སྐྱེ་མེད་པ། ། ཆད་པ་མེད་པ་རྟག་མེད་པ།
    ། འོང་བ་མེད་པ་འགྲོ་མེད་པ། ། ཐ་དད་དོན་མིན་དོན་གཅིག་མིན། ། སྤྲོས་པ་ཉེར་ཞི་ཞི་བསྟན་པ།
    ། ཞེས་གསུངས་པ་ལྟར་སྤྲོས་པ་མཐའ་དག་ཉེ་བར་ཞི་བ་སྟེ། སྐྱེ་འགག་ལ་སོགས་པའི་སྤྲོས་པ་མཐའ་དག་ཉེ་བར་ཞི་བ་ཞེས་པ་དེ་གསུང་གི་ཡོད།
    མདོར་ན་ཇི་ལྟ་བ་དང་ཇི་སྙེད་པའི་ཆོས་ཀུན་ཇི་ལྟ་བ་ལ་སྦྱར་ན༑ ཇི་ལྟ་བ་སྟོང་པ་དེ་ཉིད་ཀྱང་ངོ་བོ་ཉིད་ཀྱིས་སྟོང་པ་ཡིན།
  12: དེས་ན་བཅོམ་ལྡན་འདས་ཀྱིས་གཟུགས་ནས་རྣམ་མཁྱེན་གྱི་བར་གྱི་ཆོས་ཐམས་ཅད་ངོ་བོ་ཉིད་ཀྱིས་གྲུབ་པ་སྟོང་པ་སྟེ་མིང་ཙམ་བརྡ་ཙམ་རེད་ཅེས་གསུང་སྐབས།
    དེའི་ནང་དུ་སྟོང་ཉིད་བཅུ་དྲུག་དང༌། སྟོང་ཉིད་ཉི་ཤུ་ལ་སོགས་པ་རྣམས་གསུང་གི་ཡོད། དེ་དག་གསུང་སྐབས་ནང་པ་སྟོང་པ་ཉིད་དང༌།
    ཕྱི་སྟོང་པ་ཉིད། སྟོང་པ་ཉིད་སྟོང་པ་ཉིད། ཆེན་པོ་སྟོང་པ་ཉིད། དོན་དམ་པ་སྟོང་པ་ཉིད།
    འདུས་བྱས་སྟོང་པ་ཉིད། འདུས་མ་བྱས་སྟོང་པ་ཉིད། མཐའ་ལས་འདས་པ་སྟོང་པ་ཉིད་ཅེས་སོགས་ཐོན་ཡོང་གི་ཡོད།
    དེ་ལྟར་དོན་དམ་བདེན་པ་ཆོས་ཉིད་དེ་ཉིད་ཆོས་ཅན་དུ་བཞག་པའི་སྟོང་ཉིད་ཀྱི་ཁྱད་པར་མང་པོ་ཞིག་ཐོན་ཡོང་གི་ཡོད་པ་ཡིན།
    དེས་ན་ཇི་ལྟ་ཇི་སྙེད་ཀྱིས་བསྡུས་པའི་ཆོས་ཐམས་ཅད་ངོ་བོས་གྲུབ་པ་མེད་པར་དགག་བྱས་དབེན་ཙམ་མམ་དགག་བྱས་སྟོང་ཙམ་གྱི་གཟིགས་ངོར་འགྲོ་འོང་གང་ཡང་མེད་པས་ན།
    གང་གིས་ཆོས་ཀུན་འགྲོ་འོང་མེད་གཟིགས་ནས། །ཞེས་པ་འདི་གསུངས་པ་ཡིན། ཚིག་རྐང་འདིས་ཆོས་ཐམས་ཅད་རང་བཞིན་གྱིས་གྲུབ་པས་སྟོང་པ་ཡིན་ཞིང༌།
    རང་བཞིན་གྱིས་གྲུབ་པས་སྟོང་པའི་ཆོས་ཉིད་དེའི་ནང་དུ་སྤྲོས་པའི་མཚན་མ་མཐའ་དག་ཉེ་བར་ཞི་བ་རེད་ཅེས་གསུངས་པ་ཡིན།
    དེ་ལྟ་བུའི་དོན་དམ་བདེན་པ་ཆོས་ཉིད་དེ་མངོན་དུ་གྱུར་ནས་ཆོས་ཉིད་གཟིགས་པའི་མཉམ་གཞག་རྣམ་པར་མི་རྟོགས་པའི་ཡེ་ཤེས་དེ་ལས་ནམ་ཡང་གཡོ་བ་མེད་བཞིན་དུ་འགྲོ་བའི་དོན་ལ་གཅིག་ཏུ་བརྩོན་པར་མཛད་པ་ཞེས་གསུང་སྐབས།
    སྡུག་བསྔལ་མི་འདོད་ཅིང་བདེ་བ་འདོད་པའི་མཐའ་ཡས་པའི་སེམས་ཅན་མཐའ་དག་ངང་ཚུལ་ལམ་ཁམས་དང་མོས་པ་སོགས་ཐམས་ཅད་ཇི་བཞིན་གཟིགས་ནས།
  13: དེ་ནི་མཉམ་རྗེས་འདྲེས་པ་ཞེས་པ་དེ་ཡིན། སངས་རྒྱས་ཀྱི་ས་ཁོ་ནར་མཉམ་རྗེས་འདྲེས་པ་དེ་ཡོང་གི་ཡོད་པ་ལས་སློབ་པའི་ས་ལ་མཉམ་རྗེས་འདྲེས་པ་ཡོང་གི་མེད།
    དེ་ཡང་མཉམ་གཞག་རྣམ་པར་མི་རྟོགས་པའི་ཡེ་ཤེས་མངོན་དུ་གྱུར་བའི་གནས་སྐབས་སུ་རྗེས་ཐོབ་ཀྱི་ཉམས་ལེན་རྣམས་ཡོང་གི་མེད།
    རྗེས་ཐོབ་ཀྱི་ཉམས་ལེན་བྱང་ཆུབ་སེམས་མངོན་དུ་གྱུར་བའི་ཐོག་ནས་ཀུན་རྫོབ་བློ་ཅན་གྱི་བློ་དེ་རྣམས་མངོན་དུ་གྱུར་བའི་གནས་སྐབས་སུ་དོན་དམ་བདེན་པ་ལ་རྩེ་གཅིག་ཏུ་མཉམ་པར་བཞག་པའི་སྤྲོས་པ་མཐའ་དག་ཉེ་བར་ཞི་བའི་ཉེར་ཞིའི་དབྱིངས་དེ་ཉིད་མངོན་དུ་བྱེད་པ་མི་ཡོང་བར་མཉམ་རྗེས་རེས་འཇོག་ཡིན།
    ཤེས་བྱའི་སྒྲིབ་པ་སྤངས་པའི་རྗེས་སུ་བདུད་བཞི་ལས། ཉོན་སྒྲིབ་ཀྱི་དབང་དུ་བྱས་པའི་བདུད་བཞི་དང༌།
    ཤེས་སྒྲིབ་ཀྱི་དབང་དུ་བྱས་པའི་བདུད་བཞི་བཅས་གཉིས་བཤད་པ་ལས་སྐབས་འདིར་ཤེས་སྒྲིབ་ཀྱི་དབང་དུ་བྱས་པའི་བདུད་བཞི་དེ་ལས་རྒྱལ་སྐབས་མཉམ་རྗེས་འདྲེས་པ་ཞིག་ཡོང་གི་ཡོད་པ་དེ་གསུང་གི་ཡོད།
    ཡོན་ཏན་དེ་ལྟ་བུ་དང་ལྡན་པའི་བླ་མ་དང་སྤྱན་རས་གཟིགས་དབྱེར་མེད་པ་འགྲོ་བ་རྣམས་ཀྱི་མགོན་ཏེ༑
    རྗེ་བདག་ཉིད་ཆེན་པོས་མཛད་པའི་རྟེན་འབྲེལ་བསྟོད་པ་ལས། ཨེ་མའོ་སྟོན་པ་ཨེ་མའོ་སྐྱབས།
    ། ཨེ་མའོ་སྨྲ་མཆོག་ཨེ་མའོ་མགོན། ། རྟེན་ཅིང་འབྲེལ་འབྱུང་ལེགས་གསུངས་པའི། ། སྟོན་པ་དེ་ལ་བདག་ཕྱག་འཚལ།
    ། ཞེས་གསུངས་པ་ལྟར་མགོན་ཞེས་པ་དེ་ལྟ་བུ་ཞིག་ལ་བསམ་བློ་གཏོང་དགོས་པ་ཡིན། སྡུག་བསྔལ་གྱི་རྒྱུ་བག་ཆགས་དང་བཅས་པ་དྲུངས་ནས་འབྱིན་པའི་ཐབས་མ་ཚང་བ་མེད་ཅིང༌།
  14: ཕྱིན་ཅི་མ་ལོག་པ་རང་དབང་གི་སྒོ་ནས་འདོམས་པར་མཛད་མཁན་ཞིག་ཡིན་པས་ན་སྐྱབས་དང་མགོན་དང་དཔུང་གཉེན་ཞེས་གསུང་གི་ཡོད།
    དེ་ལྟ་བུའི་སྤྱན་རས་གཟིགས་མགོན་ལ། །རྟག་ཏུ་སྒོ་གསུམ་གུས་པས་ཕྱག་འཚལ་ལོ༑ ༑ཞེས་པ་ནི་ཐོག་མར་མཆོད་པར་བརྗོད་པ་ཡིན།
    དེ་ཡང་སྒོ་གསུམ་ཞེས་པ་ནི། སྤྱོད་པ་ཐོན་སའི་སྒོ་ལྟ་བུའམ་གང་ལས་མཆེད་པའི་སྒོ་ལྟ་བུ་དེ་ལ་ལུས་ཀྱི་སྒོ་དང༌།
    ངག་གི་སྒོ། ཡིད་ཀྱི་སྒོ་བཅས་དགེ་སྡིག་གི་བྱ་བ་གང་ཞིག་ཡིན་ཡང་ལུས་ཀྱིས་བྱེད་པ་དང༌།
    ངག་གིས་བརྗོད་པ། ཡིད་ཀྱིས་བསམ་པ་བཅས་བྱ་རྒྱུ་ཡོད་པས་ན་སྒོ་གསུམ་ཞེས་བརྗོད་པ་ཡིན།
    ཕྱག་འཚལ་ཞེས་པ་ནི་འདུད་པའི་དོན་ཡིན་པས། ཡིད་ཀྱི་སྒོ་ནས་དེའི་ཡོན་ཏན་བསམས་ནས་དེ་ལ་ཡིད་ཀྱིས་རྩེ་གཅིག་ཏུ་དད་ཅིང་མོས་པ་བསྐྱེད་པའི་སྒོ་ནས་འདུད་པ་ནི་ཡིད་ཀྱི་ཕྱག་ཡིན།
    ངག་གིས་བསྟོད་དབྱངས་བརྗོད་པ་ནི་ངག་གི་ཕྱག་ཡིན། ལུས་ཀྱིས་འདུད་པའི་རྣམ་འགྱུར་བསྟན་པ་ནི་ལུས་ཀྱི་ཕྱག་ཡིན།
    དེས་ན་སྒོ་གསུམ་གུས་པས་ཕྱག་འཚལ་ལོ་ཞེས་གསུངས་པ་ཡིན།། རྩོམ་པར་དམ་བཅའ་བ། ཞེས་པའི་ཚིགས་བཅད་འདི་ནི་བརྩམ་པར་དམ་བཅའ་བ་ཡིན།
    རྐང་པ་དང་པོ་གཉིས་ཀྱི་ནང་དོན་ཧ་ཅང་རྒྱ་ཆེན་པོ་ཡིན། དེ་ཡང་ཕན་བདེའི་འབྱུང་གནས་ཞེས་པ་ནི།
    སྐུ་བཞིའི་བདག་ཉིད་ཀྱི་སངས་རྒྱས་དེ་ཡིན་ལ། སངས་རྒྱས་ཕན་བདེའི་འབྱུང་གནས་རེད་ཅེས་པ་ནི།
    བདེ་སྐྱིད་ཐམས་ཅད་བཅོམ་ལྡན་འདས་ཀྱི་བཀོད་པ་རེད་ཅེས་པའི་དོན་མིན་ཞིང༌། བདེ་བ་དང་སྡུག་བསྔལ་ཞེས་པ་ནི་རང་རང་གི་རྒྱུ་དང་རྐྱེན་ལ་བརྟེན་ནས་ཡོང་གི་ཡོད།
  15: དེས་ན་སྡུག་བསྔལ་བག་ཆགས་དང་བཅས་པ་སྦྱོང་བྱེད་ཀྱི་ཐབས་མ་ཚང་བ་མེད་པ་ཡོད་པ་དང༌། སྡུག་བསྔལ་གྱི་རྒྱུ་མ་ཚང་བ་མེད་པ་སེལ་བ་ནི་ཉམས་སུ་བླངས་པ་ལ་བརྟེན་ནས་གནས་སྐབས་དང་མཐར་ཐུག་གི་སྡུག་བསྔལ་མཐའ་དག་དང་བྲལ་བ་ནི་སངས་རྒྱས་ཀྱི་གསུང་ལ་བརྟེན་ནས་ཡོང་གི་ཡོད་པས་ན།
    སངས་རྒྱས་ནི་གནས་སྐབས་དང་མཐར་ཐུག་གི་ཕན་དང་བདེ་བའི་འབྲས་བུ་ཕུན་སུམ་ཚོགས་པ་ཐམས་ཅད་སངས་རྒྱས་ཀྱི་གསུང་ལ་བརྟེན་ནས་གདུལ་བྱས་བསྒྲུབ་ན་ཡོང་ཐུབ་པ་ཞིག་ཡིན་སྟབས་ཕན་བདེའི་འབྱུང་གནས་ཞེས་གསུངས་པ་ཡིན།
    སངས་རྒྱས་ལ་དད་པ་བྱས་ན་ཕན་བདེ་ཐམས་ཅད་ཡོང་བ་ཡིན་ཞེས་གསུང་གི་མེད། ཕན་བདེ་ཡོང་བ་ནི་ལས་དགེ་བའི་འབྲས་བུ་ཡིན།
    ལས་དགེ་བ་ཞེས་པ་ནི་སྒོ་གསུམ་དུལ་བའི་སྒོ་ནས་ཡོང་དགོས་པ་ཞིག་ཡིན། སྒོ་གསུམ་དུལ་བ་ནི་མ་དུལ་བར་བྱེད་མཁན་དེ་ལ་གཉེན་པོ་བསྟེན་ནས་སྒོ་གསུམ་དུལ་བར་བྱེད་དགོས།
    དེ་ལྟ་བུའི་ཇི་ལྟ་ཇི་སྙེད་ལས་བརྩམས་པའི་གཉེན་པོའི་ཆོས་ཐམས་ཅད་བཅོམ་ལྡན་འདས་ཀྱི་གསུངས་ཡོད་པས་ན་ཕན་བདེའི་འབྱུང་གནས་ཞེས་གསུངས་པ་ཡིན།
    ཁྱད་གཞི་སངས་རྒྱས་དང་དེའི་ཁྱད་ཆོས་ཕན་བདེའི་འབྱུང་གནས་ཞེས་པ་དེ་སྦྱར་བ་ཡིན། དེ་ཡང་དམ་ཆོས་སྒྲུབ་ལས་བྱུང་སྟེ་ཞེས་པ་ནི།
    དེ་ལྟ་བུའི་ཕན་བདེའི་འབྱུང་གནས་རྫོགས་པའི་སངས་རྒྱས་དེ་ཡང་རྒྱུ་མེད་ལས་བྱུང་བ་མིན་ལ།
    ཡེ་གདོད་མ་ནས་སངས་རྒྱས་རྒྱས་པ་ཞིག་ཀྱང་མིན། གཞུང་འགའ་ཞིག་ནས་ཡེ་གདོད་མ་ནས་ཞེས་པ་ཞིག་ཡོད་ཀྱང་དེའི་གོ་དོན་ཐ་དད་ཡིན།
  16: སྐབས་འདིར་རྒྱུ་མེད་རྐྱེན་མེད་ལས་སངས་རྒྱས་པ་ཞིག་མེད་ལ། སངས་རྒྱས་བྱེ་བྲག་པ་གང་འདྲ་ཞིག་ཡིན་ཡང་བྱང་ཆུབ་སེམས་དཔའི་རྒྱ་ཆེ་བ་དང༌།
    ཟབ་པའི་ལམ་ཉམས་ལེན་གནང་ནས་སངས་རྒྱས་པ་ཤ་སྟག་ཡིན་པས། སངས་རྒྱས་དེ་རྣམས་ཀྱང་དམ་ཆོས་བསྒྲུབས་ལས་བྱུང་བ་ཡིན་ཞེས་གསུངས་པ་ཡིན།
    དེ་ལྟར་རྐང་པ་དང་པོ་གཉིས་ཀྱིས་ནང་པ་སངས་རྒྱས་པའི་རྒྱུ་འབྲས་ཀྱི་རྟེན་འབྲེལ་གསུང་གི་ཡོད།
    རྫོགས་པའི་སངས་རྒྱས་དམ་པའི་ཆོས་བསྒྲུབས་པ་ལས་བྱུང་བ་ཡིན། རྫོགས་པའི་སངས་རྒྱས་ད་ལྟ་ང་རང་ཚོའི་སེམས་རྒྱུད་གསལ་རིག་གི་ཤེས་པ་འཆིང་བ་ཀུན་ལྡན་གྱི་སྐྱེས་བུའི་རྒྱུད་ཀྱི་ཤེས་པ་དེ་གའི་སྟེང་ནས་སངས་རྒྱས་ཀྱི་གོ་འཕང་སྒྲུབ་པ་ཞིག་ཡོང་གི་ཡོད་པས་ན།
    ཤེས་པ་དེ་རང་བཞིན་གྱིས་འོད་གསལ་བ་ཞེས་པ་ལྟར་རང་བཞིན་གནས་རིགས་སམ་ཁམས་བདེ་གཤེགས་སྙིང་པོ་ཞེས་པ་དེ་ཡང་གསུང་གི་ཡོད།
    དྲི་མ་མང་དུ་ཡོད་ཀྱང༌། དེ་དག་ཐམས་ཅད་གློ་བུར་བའི་ཚུལ་དུ་ཡོད་པ་དང༌། སེམས་དང་བྲལ་རུང་གི་ཚུལ་དུ་ཡོད་པ་ཡིན།
    གང་ལགས་ཤེ་ན། གཉེན་པོ་སྟོབས་ལྡན་ཡོད་པ་དང་གཅིག སེམས་རང་བཞིན་གྱིས་འོད་གསལ་བ་ཡིན་པ་དང་གཉིས་ཀྱི་སྟེང་ནས་དྲི་མ་ཟད་རུང་ཡིན་པ་སྒྲུབ་ཡོང་གི་ཡོད།
    དེས་ན་ཁམས་བདེ་གཤེགས་སྙིང་པོ་ཞེས་པ་དེ་ཡང་གསུང་གི་ཡོད། དེ་བཞིན་ནང་པའི་རྒྱུ་འབྲས་ཀྱི་རྟེན་འབྱུང་ཡང་གསུང་གི་ཡོད།
    དེ་ཡང༌། དེ་ཡི་ལག་ལེན་ཤེས་ལ་རག་ལས་པས། །ཞེས་གསུངས་པ་ལྟར་དམ་པའི་ཆོས་བསྒྲུབས་པ་དེ་ཡང་མཁས་པ་ཙམ་དང་སྨོན་པ་ཙམ་གྱིས་མི་ཡོང་བར་ལག་ལེན་བསྟར་ནས་སྒྲུབ་དགོས་ཞེས་གསུངས་པ་ཡིན།
  17: དེས་ན་སྒྲུབ་པ་ཉམས་ལེན་བྱེད་པ་ལ་ཉམས་ལེན་བྱེད་ཚུལ་ཇི་ལྟར་ཡིན་པ་ཤེས་དགོས་ཞེས་གསུངས་པ་ཡིན།
    དེ་ཡི་ཞེས་དེང་སྐབས་ང་རང་ཚོས་འབྲེལ་སྒྲ་མང་པོ་ཞིག་གི་ཁོ་ནས་འཐུས་པ་བྱེད་ཀྱི་འདུག
    དཔེར་ན། བོད་གི་ནི་ཞེས་པ་དང༌། རྒྱ་གི་ནི། རྒྱ་མིའི་གི་ནི་ལྟ་བུ་བརྗོད་ཀྱི་འདུག སྔར་གཞིས་ཆགས་ཨང་བཞི་པའི་མཁན་པོ་ཤེས་རབ་ཕྱག་དཔེ་ཡག་པོ་ཡོད་ལ།
    ཁོང་ཐེངས་གཅིག་དཔལ་ཡུལ་གྱི་ཕྱོགས་སུ་པད་ནོར་རིན་པོ་ཆེས་གཏོང་གནང་གིས་ཕྱིན་པ་དང༌།
    ཕ་ཡུལ་ནས་ཚུར་འཁོར་རྗེས་ངོས་དང་ཐུག་འཕྲད་སྐབས་སྐད་ཆ་བྱུང་བར། ཕ་ཡུལ་གྱི་ཕྱོགས་སུ་གསར་འགྱུར་ཅུང་ཟད་གོ་ཡི་འདུག་པས་ཉན་གྱི་ཡོད་ཅིང༌།
    གསར་འགྱུར་གྱི་ནང་དུ་ངས་གི་ནི་ཞེས་པ་ལྟ་བུ་དང༌། བོད་པའི་གི་དང༌། རྒྱ་མིའི་གི་ཞེས་པ་ལྟ་བུ་མང་པོ་ཞིག་བཤད་ཀྱི་འདུག་པས་དེ་ནི་རིག་གནས་གསར་བརྗེའི་སྐབས་ཀྱི་སྐད་ཆ་ལྟ་བུ་ཞིག་གོ་བྱུང་བས་རླུང་འཕྲིན་དེ་བཀག་པ་ཡིན་ཞེས་བརྗོད་ཀྱི་འདུག
    དེ་ནི་རྒྱ་མིས་དབང་ཡོད་བཤད་ནས་བོད་སྐད་ཀྱི་འགྲོས་ལྟར་སུམ་ཅུ་པ་ལས། ད་བ་ས་ཀྱི་ག་ང་གི
    །ཞེས་སོགས་སུམ་རྟགས་ཀྱི་འགྲོ་སྟངས་དེ་རྩིས་མེད་ཀྱིས། བོད་པ་ཞེས་བདག་སྒྲ་སྦྱར་བ་དང༌།
    བོད་པའི་ཞེས་འབྲེལ་སྒྲ་སླེབས་ཟིན་པས་བོད་པའི་གི་ཞེས་འབྲེལ་སྒྲ་འཕར་མ་སྦྱར་དགོས་དོན་རྩ་བ་ནས་མེད།
    དེ་བཞིན་རྒྱ་མིའི་ཞེས་བརྗོད་ཚེ་འབྲེལ་སྒྲ་སྦྱར་ཟིན་པ་ཡིན། ཡང་ན་རྒྱ་མི་ཡི་ཞེས་དང༌།
    བོད་པ་ཡི་བརྗོད་ན་འགྲིགས་པ་ཡིན། དེས་ན་བོད་པའི་ཞེས་དང་རྒྱ་མིའི་ཞེས་བརྗོད་སྐབས་འབྲེལ་སྒྲ་ཡོད་མུས་ཐོག་སླར་ཡང་བོད་པའི་གི་དང་རྒྱ་མིའི་གི་སོགས་གི་སྒྲ་སླར་ཡང་སྦྱར་དགོས་དོན་མེད།
  18: དེས་ན་ང་རང་ཚོའི་སུམ་རྟགས་ཀྱི་འགྲོ་སྟངས་དེ་ཉིད་ང་རང་ཚོས་བརྡལ་བཤིག་གཏོང་གི་ཡོད་པ་ལྟ་བུ་འདུག་པས་དེ་དག་མི་དགོས་པ་ཞིག་ཡིན།
    གཞན་ཡང་ང་ཀྱི་ནི་དང༌། ངས་གི་ནི་ཞེས་པ་ལྟ་བུ་ཧོབ་སྟེ་བལྟས་ན་གནད་འགག་དེ་ཙམ་མེད་ཀྱང༌།
    ད་བ་ས་ཀྱི་ག་ང་གི །ཞེས་པའི་སུམ་རྟགས་ཀྱི་འགྲོས་དང་མི་མཐུན་པས། སྐད་ཆའི་ཞར་དང་ཞོར་དུ་ཚིག་དེ་དག་སླེབས་སྐབས་ཡིག་སྐད་དེ་ཉམས་འགྲོ་གི་ཡོད།
    ཡིག་སྐད་བརྒྱབ་ཅེས་བརྗོད་སྐབས་ལམ་སང་བཀའ་འགྱུར་དང་བསྟན་འགྱུར་ཀློག་པ་ལྟར་བཤད་དགོས་དོན་མེད།
    འོན་ཀྱང་སུམ་རྟགས་ཀྱི་འགྲོས་དང་བསྟུན་ཐུབ་པ་ཞིག་བྱུང་ན་ཡག་པོ་ཡོད། ང་ཚོ་བོད་ཆོལ་ཁ་གསུམ་གྱི་མཁས་པའི་དབང་པོ་རྣམས་ཀྱིས་བརྩམས་པའི་ཕྱག་དཔེ་རྣམས་གཅིག་གྱུར་ཡིན།
    ཁོང་རྣམས་དངོས་སུ་མཇལ་ནས་བཀའ་མོལ་ཞུས་ན། ཨ་མདོ་བས་ཨམ་སྐད་དང༌། ཁམས་པས་ཁམས་སྐད་སོགས་སྐད་ཀྱི་གདངས་འདྲ་མིན་གསུངས་ཀྱང༌།
    ཡི་གེ་འབྲི་སྐབས་ཐམས་ཅད་གཅིག་གྱུར་ཆགས་ཡོད། དེང་སྐབས་རང་རང་གི་སྐད་དེ་ཉིད་ཡིག་ཐོག་ཏུ་བྲིས་ཡོང་བ་ནི་སྔོན་གྱི་མཁས་པ་དག་གིས་དེ་ལྟར་མཛད་གནང་མི་འདུག
    ཕྱིས་ཀྱི་ཡི་གེ་འབྲི་མཁན་རྣམས་སྔོན་གྱི་མཁས་པ་ལས་ལྷག་པ་ཞིག་ཡོད་ན་གནས་ཚུལ་ཐ་དད་ཡིན།
    དེ་ནི་ཧ་ཅང་ཁག་པོ་ཡིན། དཔེར་ན། ཨ་མདོར་ཆ་མཚོན་ན། རྗེ་བདག་ཉིད་ཆེན་པོ་ཨ་མདོ་བ་ཡིན་ཞིང༌།
    རྗེ་བདག་ཉིད་ཆེན་པོ་དགུང་ལོ་གཞོན་ནུའི་སྐབས་ལྷ་སར་ཕེབས་པ་ཡིན་སྟབས་དབུས་སྐད་བདེ་པོ་ཞིག་མེད་དམ་མི་ཤེས།
  19: ཕྱིས་ཀྱི་གུང་ཐང་རིན་པོ་ཆེ་སོགས་ཀྱང་ཨ་མདོ་བ་ཡིན། ཨ་མདོའི་མཁས་པ་དེ་དག་གིས་བཀའ་མོལ་གནང་སྐབས་ཕལ་ཆེར་ཨམ་སྐད་བསྐྱོན་པ་ལས།
    ཡི་གེ་འབྲི་སྐབས་ང་ཚོའི་སུམ་རྟགས་ཀྱི་འགྲོ་སྟངས་ཇི་བཞིན་བསྟུན་ནས་བོད་རྒྱ་ཁྱབ་ཡོངས་རྫོགས་དང༌།
    སོག་པོ་ཚུན་ཚད་ཀྱིས་ཆ་ཚང་ཀློག་ཐུབ་པ་ཞིག་དང་རྟོགས་ཐུབ་པ་ཞིག་ཡོང་བ་ཡིན། དེས་ན་ང་ཚོས་འདི་དག་ཐོག་གཟབ་གཟབ་བྱེད་དགོས་པ་ཡིན།
    ཁ་སྐད་ལྟ་བུ་ཞིག་རང་གར་དོ་སྣང་རྩ་བ་ནས་མེད་པར་ཕལ་སྐད་མ་དག་པ་མང་དག་ཅིག་འདི་ལྟར་མ་དག་རྒྱུན་འབྱམས་སུ་སོང་ན་ཉམས་ཆག་འགྲོ་ཉེན་ཡོད་པས།
    འབྲེལ་སྒྲས་མཚོན་པའི་སུམ་རྟགས་ཀྱི་འགྲོ་སྟངས་ལ་དོ་སྣང་བྱེད་དགོས། ངོས་རང་ལྷ་སར་རང་ལོ་བརྒྱད་དགུ་ཙམ་ལ་ནོར་གླིང་དུ་བསྡད་པའི་སྐབས་ཤིག་ལ།
    རྣམ་རྒྱལ་གྲྭ་ཚང་གི་སྐུ་ཞབས་ལྦ་རྒྱལ་ཞེས་པའི་གྲྭ་པ་ཡག་པོ་གཟུགས་པོ་རིང་པོ་ཞིག་ཡོད།
    སྐབས་དེར་ཁོང་གི་ཕ་དེ་ལོ་དགུ་བཅུ་ཙམ་ལ་སོན་ཞིང༌། ཕ་ཡུལ་ཁམས་ནས་ཡིན། ཉིན་ཞིག་ནོར་བུ་གླིང་ཁའི་ལྕགས་རི་སེར་པོའི་ཕྱི་ལོགས་སུ་དོན་ནས་སྡོད་པའི་སྐབས་སུ།
    པ་ལགས་དེ་གྱོན་གོས་རྒྱ་ཚོས་དམར་པོ་ཞིག་གྱོན་པ་དང༌། སྐྲ་དཀར་པོ་ཡིན་ཞིང་གཟུགས་པོ་ཧ་ཅང་གི་ཐང་པོ་ཡོད།
    པ་ལགས་དེ་ངའི་འཁྲིས་སུ་ཡོང་ནས་ཁམས་སྐད་ཀྱི་ཐོག་ནས་ང་གི་བུ་ལ་ཞེས་ལྦ་རྒྱལ་ལྦ་རྒྱལ་ཞེས་ཟེར་ཞི་གདའ་ཞེས་ང་ཡི་བུ་ལ་ཞེས་མི་བརྗོད་པར་ཁམས་སྐད་ཀྱི་ཐོག་ནས་ང་གི་བུ་ལ་ཞེས་བརྗོད་པ་ཞིག་དྲན་གྱི་འདུག
    ང་གི་བུ་ལ་ཞེས་པ་དེར་དགོས་པ་ལྷག་པོ་གང་ཡང་མེད།
  20: ང་ཡི་བུ་ཞེས་བརྗོད་ན་ཡི་གེའི་འགྲོ་སྟངས་དང་མཐུན་པ་ཡིན།། སྐྱེས་བུ་རབ་འབྲིང་ཐ་གསུམ་གྱི་སྐོར།
    དེ་ནས་གཞུང་དངོས་གཞིའི་སྐབས་བློ་ཡི་རིམ་པ་ནི། ང་རང་ཚོའི་འཛིན་རིམ་ལྟར་ཐོག་མར་བྱིས་པ་ཆུང་ངུའི་སྐབས་ཀྱི་སློབ་སྦྱོང་བྱ་རྒྱུའི་སྡེ་ཚན་གཅིག་དང༌།
    དེ་ནས་སློབ་ཆུང་དང་སློབ་འབྲིང༌། མཐོ་རིམ་དང་ཆེས་མཐོའི་སློབ་སྦྱོང་བཅས་རིམ་པ་བཞིན་འགྲོ་བ་ལྟར་ང་རང་ཚོའི་རྒྱུད་མ་དུལ་བ་འདི་ཕར་སེལ་གྱིན་དུ་རྒྱུད་དུལ་བའི་ཆ་རྣམས་གོང་ནས་གོང་དུ་སྤེལ་སྐབས་བློ་ཡི་རིམ་པ་དེ་ལ་གསུམ་དུ་ཕྱེ་གི་ཡོད།
    དེ་གང་ལགས་ཤེ་ན། བློ་ཆུང་ངུའི་ཚེ་འདིའི་སྣང་བར་ཞེན་པའི་བློ་ཡི་རིམ་པ་གཅིག་ཡོད་པ་དེ་ལྟ་བུའི་ཚེ་འདིའི་སྣང་ཞེན་བཟློག་པའི་རིམ་པ་གཅིག་དང༌།
    དེ་ནས་ཚེ་འདིའི་སྣང་ཞེན་བཟློག་ནས་ཕྱི་མའི་མངོན་མཐོ་སྒྲུབ་པའི་རིམ་པ་གཅིག དེ་རྗེས་ཕྱི་མའི་སྣང་ཞེན་བཟློག་ནས་ཐར་པ་སྒྲུབ་པའི་རིམ་པ་གཅིག
    དེ་ནས་རང་དོན་ཡིད་བྱེད་ཀྱི་བློ་དོར་ནས་གཞན་དོན་ལ་རྩེ་གཅིག་ཏུ་བརྩོན་པའི་བྱང་ཆུབ་སེམས་དཔའི་ལམ་ཉམས་ལེན་བྱས་ནས་རྣམ་མཁྱེན་སྒྲུབ་པའི་རིམ་པ་གཅིག་བཅས་རིམ་པ་མི་འདྲ་བ་གསུམ་ཡོང་བ་ཡིན།
    རིམ་པ་གསུམ་པོ་དེ་དག་རྩ་བ་བསྟན་འགྱུར་གྱི་ནང་དུ་ཡོད་ཅིང༌། ཇོ་བོ་རྗེས་ཐ་སྙད་སྦྱར་བ་ལྟར་ནམ་རྒྱུན་སྐྱེས་བུ་ཆུང་ངུ་དང༌།
    སྐྱེས་བུ་འབྲིང༌། སྐྱེས་བུ་ཆེན་པོ་བཅས་གསུམ་ལས། སྐྱེས་བུ་ཆུང་ངུ་ལའང་སྐྱེས་བུ་ཆུང་ངུ་ཕལ་པ་དང༌།
    སྐྱེས་བུ་ཆུང་ངུ་ཁྱད་པར་ཅན་ཞེས་གཉིས་སུ་དབྱེ་བ་ཕྱེ་ཞིང༌།
  21: མདོར་ན་སྐྱེས་བུ་ཆུང་འབྲིང་ཆེ་གསུམ་ཞེས་བསམ་བློ་གཏོང་ཕྱོགས་མཐོ་དམན་གྱི་ཐོག་ནས་བློ་ཆུང་ངུའི་རིམ་པ་གཅིག་དང༌།
    བློ་འབྲིང་གི་རིམ་པ་གཅིག བློ་མཆོག་གི་རིམ་པ་གཅིག་བཅས་སྐྱེས་བུ་ཆུང་འབྲིང་ཆེ་གསུམ་ཞེས་བརྗོད་ཀྱི་ཡོད།
    བསྟན་འགྱུར་དང་སློབ་དཔོན་ཐོགས་མེད་ཀྱི་གཞུང་ནང་ཡོད་པ་ལྟར་སྐྱེས་བུ་ཆུང་འབྲིང་ཆེ་གསུམ་གྱི་ལམ་རིམ་གྱི་གོམ་རིམ་བསྒྲིགས་པ་ནི།
    ཕལ་ཆེར་ཇོ་བོ་རྗེ་དཔལ་ལྡན་ཨ་ཏི་ཤས་བོད་དུ་མཛད་པ་ཞིག་ཡིན། དེའི་ཁུངས་བསྟན་འགྱུར་གྱི་ནང་དུ་ཡོད་པ་ཡིན།
    དེ་ནས་ཡར་གཏུགས་ན་བཀའ་འགྱུར་གྱི་ནང་དུ་ཡོད། དེ་ལ་བོད་གངས་ཅན་ལྗོངས་ཀྱི་སངས་རྒྱས་ཀྱི་བསྟན་པ་ནི་རྒྱ་གར་ནས་བྱུང་ཞིང་དཔལ་ནཱ་ལེདྲནའི་ཆོས་རྒྱུད་ཡིན།
    དེ་ཡང་ངོས་ནས་རྒྱུན་དུ་བརྗོད་པ་ལྟར་ནང་པ་སངས་རྒྱས་པའི་བསྟན་པ་ནི་སྤྱིར་རྒྱ་གར་འཕགས་པའི་ནས་བྱུང་བ་དང༌།
    སྟོན་པ་རང་ཉིད་ཀྱི་གསུང་བོད་སྐད་དུ་བསྒྱུར་བ་ནི་བཀའ་འགྱུར་པོ་ཏི་བརྒྱ་ལྷག་ཙམ་ཡོད་པའི་ནང་འདུལ་བའི་སྐོར་པོ་ཏི་བཅུ་གསུམ་ཡོད།
    ཞིབ་ཕྲ་ཞིབ་འཇུག་བྱེད་རྒྱུ་མ་བྱུང་ཡང༌། དེ་དག་པལིའའི་ནང་ཡོད་པ་དང་མཚུངས་པ་ལྟ་བུ་དང༌།
    སྡེ་པ་མི་འདྲ་བའི་ཐོག་ནས་ཁྱད་པར་ཕྲན་བུ་ཡོད་ན་ལས་དེ་མིན་ཕལ་ཆེར་གཅིག་མཚུངས་ལྟ་བུ་ཡིན།
    དེ་ནས་ཤེར་ཕྱིན་གྱི་གཞུང་ཕལ་ཆེར་པོད་སུམ་ཅུ་སོ་གྲངས་ཤིག་ཡོད། དེ་ནི་མངོན་པའི་གཞུང་ཆགས་ཀྱི་ཡོད།
    མདོ་མང་ཞེས་པ་པོད་སུམ་ཅུ་ཡོད། དེ་ནས་རྒྱུད་ཀྱི་སྡེ་ཚན་གཅིག་ཡོད་པ་བཅས་དེ་དག་གི་དགོངས་འགྲེལ་དུ་ཀླུ་སྒྲུབ་ཡབ་སྲས་ལ་སོགས་པ་དེ་རྣམས་ཀྱིས་མཛད་པའི་བསྟན་བཅོས་ཏེ།
  22: དེའི་ནང་དབུ་ཕར་མཛོད་འདུལ་སོགས་སླེབས་ཡོད་པ་དང༌། ཐ་སྙད་སྦྱར་ས་གཙོ་བོ་བསྟན་འགྱུར་གྱི་ནང་ནས་སླེབས་ཡོང་བ་ཡིན།
    དེ་ཡང་འདུལ་བའི་སྡེ་སྣོད་ཅེས་འདུལ་བའི་གཞུང་གི་སྐོར་གྱི་འགྲེལ་བྱེད་སྡེ་ཚན་གཅིག་དང༌།
    དེ་དག་ལས་རིགས་གཅིག་པལིའའི་ནང་ནས་ཚུར་བསྒྱུར་བ་མིན་ནམ་སྙམ། ཡང་སློབ་དཔོན་ཡོན་ཏན་འོད་ཀྱིས་མཛད་པའི་འདུལ་བ་མདོ་རྩ་བ་ལྟ་བུ་ནི་ཕལ་ཆེར་ལེགས་སྦྱར་གྱི་སྐད་ཡིན།
    དེ་བཞིན་སོ་ཐར་གྱི་མདོ་ཡང་ལེགས་སྦྱར་གྱི་སྐད་དུ་ཡོད་པ་ཡིན། ཤེར་ཕྱིན་གྱི་གཞུང་ལ་རྗེ་བཙུན་བྱམས་མགོན་གྱིས།
    ཤེར་ཕྱིར་གྱི་གཞུང་བཀྲལ་བའི་མན་ངག་གི་བསྟན་བཅོས་མངོན་པར་རྟོགས་པའི་རྒྱན་མཛད་ཅིང༌།
    དེའི་ནང་དུ་དངོས་བསྟན་སྟོང་ཉིད་དང༌། སྦས་དོན་མངོན་རྟོགས་ཀྱི་རིམ་པ་གཉིས་སུ་ཕྱེ་སྐབས།
    དངོས་བསྟན་སྟོང་ཉིད་ཀྱི་རིམ་པའི་སྐོར་རྣམས་ཀླུ་སྒྲུབ་ཡབ་སྲས་ཀྱིས་གཙོ་བོར་གཏན་ལ་ཕབ་ནས་གསུངས་ཡོད།
    དེ་མིན་སྦས་དོན་མངོན་རྟོགས་ཀྱི་རིམ་པའི་སྐོར་རྣམས་རྗེ་བཙུན་བྱམས་མགོན་གྱིས་མདོ་སྡེ་རྒྱན་ལ་སོགས་པ་མཛད་ཡོད་ལ།
    རྗེས་འབྲང་ཐོགས་མེད་སྐུ་མཆེད་དང༌། འཕགས་སེང་ལ་སོགས་པས་སྦས་དོན་མངོན་རྟོགས་ཀྱི་རིམ་པ་རྣམས་གསལ་བར་བསྟན་ནས།
    རྩ་བ་ཕར་ཕྱིན་དྲུག་སྟེ་བྱང་ཆུབ་ཀྱི་སེམས་ཉམས་བཞེས་མཛད་དང་འབྲེལ་བའི་ཕྱིན་དྲུག་གི་ཉམས་ལེན་མཛད་རྒྱུ་ཞིག་གསུངས་ཡོད།
    གཞུང་གི་སྡེ་ཚན་དེ་དག་ལ་ཕར་ཕྱིན་ཞེས་མཚན་བཏགས་ཡོད། དེ་ལྟར་དབུ་ཕར་གཉིས་ནི་ཤེར་ཕྱིན་གྱི་གཞུང་ནས་ཡོང་བ་དང༌།
    འདུལ་བའི་སྐོར་རྣམས་འདུལ་བའི་གཞུང་ནས་ཡོང་བ་དང༌། མཛོད་ནི་པལིའའི་གཞུང་ནས་ཕལ་ཆེར་ཡོང་གི་མེད་དམ་སྙམ།
  23: དེ་ལྟར་མཛོད་དང༌། འདུལ་བ། དབུ་མ། ཕར་ཕྱིན་བཅས་དང༌། དེ་ནས་གཙོ་བོ་མངོན་པའམ་ཤེར་ཕྱིན་གྱི་གཞུང་གི་ནང་དུ་སྒྲུབ་བྱེད་བཀོད་ནས་གསུངས་ཡོད་པས་ན།
    དེ་ལྟར་རིགས་པ་བཀོད་དེ་གཏན་ལ་ཕབ་པའི་འགྲོ་སྟངས་དེ་གཙོ་བོ་ཕྱོགས་གླང་ཡབ་སྲས་ཀྱིས་གསུངས་ཡོད།
    ཕྱིས་སུ་མཁན་ཆེན་ཞི་བ་འཚོར་དབུ་ཚད་སེངྒེ་མཇིང་སྣོལ་ཞེས་གསུང་གི་ཡོད། དེ་ཡང་དབུ་མ་དང་ཚད་མ་གཉིས་སེངྒེ་མཇིང་པ་སྣོལ་ནས་བསྡད་ན་གང་ལ་འཇིགས་པ་མེད་པ་བཞིན་དུ་དབུ་མའི་གཞུང་གི་འགྲེལ་བཤད་རྒྱག་སྐབས་ཚད་མའི་གཞུང་གི་འགྲོ་ལུགས་ལྟར་དུ་རྟགས་དང་གསལ་བ་བཀོད་པའི་འགྲོ་སྟངས་ལྟར་སྦྱར་སྐབས་ཁ་གསལ་ཞིང་ནུས་པ་ཐོན་པ་ཞིག་ཡོང་གི་ཡོད་སྟབས་དབུ་ཚད་སེངྒེ་མཇིང་སྣོལ་ཞེས་མཁན་ཆེན་ཞི་བ་འཚོ་རང་ཉིད་ཀྱི་གཞུང་ལ་ཆ་བཞག་ན་ཧ་ཅང་གསལ་པོ་ཡིན།
    ཁོང་རང་ཉིད་སློབ་དཔོན་ཕྱོགས་གླང་དང་ཆོས་གྲགས་རྣམ་གཉིས་ཀྱི་རྗེས་སུ་འབྲང་མཁན་ཚད་མ་པ་ཆེན་པོ་ཞིག་ཡིན་ལ།
    ཕྱོགས་གླང་དང་ཆོས་གྲགས་རྣམ་གཉིས་ཀྱི་རིགས་པ་རྩལ་དུ་བཏོན་ནས་གསུང་མཁན་ཞིག་ཀྱང་ཡིན།
    རྩ་བའི་གྲུབ་མཐའ་ནི་མགོན་པོ་ཀླུ་སྒྲུབ་ཀྱི་དབུ་མ་པའི་གྲུབ་མཐའ་འཛིན་པ་གནང་མཁན་ཞིག་ཡིན།
    ཁོང་སྐུ་དངོས་བོད་དུ་ཕེབས་ནས་བོད་པའི་སློབ་ཕྲུག་རྣམས་ལ་དཔེ་ཆ་འཁྲིད་གནང་ཡོད་པས་ང་ཚོའི་དགེ་རྒན་གཙོ་བོའི་གྲས་མཁན་ཆེན་ཞི་བ་འཚོ་ཡིན།
    མཁན་ཆེན་ཞི་བ་འཚོ་ཁོང་རང་ཉིད་དབུ་ཚད་སེངྒེ་མཇིང་སྣོལ་གནང་མཁན་གྱི་མཁས་པ་ཞིག་ཡིན་སྟབས།
    ཁོང་གི་རྗེས་འབྲང་པ་ང་ཚོ་ཡང་དབུ་ཚད་སེངྒེ་མཇིང་སྣོལ་ཞིག་དགོས་པ་ནི་ཧ་ཅང་གལ་འགངས་ཆེན་པོ་ཡིན།
  24: ཕྱིས་སུ་དཔལ་ལྡན་ཟླ་བ་གྲགས་པའི་གཞུང་བོད་དུ་བསྒྱུར་ནས་དེ་ཉིད་གཙོ་འདོན་གནང་རྗེས་མཁན་ཆེན་ཞི་བ་འཚོས་དབུ་མའི་ལྟ་བའི་ཆ་ལ་ཅུང་ཟད་བརྒྱབ་ཐུབ་པ་ཞིག་ཆགས་ཀྱི་ཡོད།
    བསྟན་འགྱུར་ཞེས་བརྗོད་སྐབས་བཀའ་འགྱུར་གྱི་ནང་གི་འདུལ་བའི་སྡེ་སྣོད་དང༌། མངོན་པའི་སྡེ་སྣོད།
    མདོ་སྡེའི་སྡེ་སྣོད་བཅས་གསུམ་ཡོད་པ་ལས། སྔགས་ཀྱི་སྐོར་རྣམས་མདོ་སྡེའི་སྡེ་སྣོད་ཀྱི་ནང་དུ་ཕལ་ཆེར་བསྡུས་ཡོད།
    གང་ལགས་ཤེ་ན། མདོ་སྡེའི་སྡེ་སྣོད་ཀྱིས་བསླབ་པ་ཏིང་ངེ་འཛིན་གཙོ་བོར་བཤད་ཀྱི་ཡོད། རྒྱུད་སྡེ་བཞི་ཡི་དབང་དུ་བྱས་ཏེ་སྔགས་ཀྱི་ཆེ་བ་འདོན་ས་གཙོ་བོ་ནི།
    ཞི་ལྷག་ཟུང་འབྲེལ་གྱི་ཏིང་ངེ་འཛིན་རྩལ་དུ་བཏོན་ནས་སྒྲུབ་པ་དེ་གཙོ་བོར་བཤད་ཀྱི་ཡོད།
    དེས་ན་མདོ་སྡེའི་སྡེ་སྣོད་ཀྱི་ཁོངས་སུ་བཞག་པ་ཡིན། དེ་ལྟར་བཀའ་འགྱུར་པོ་ཏི་བརྒྱ་ཐམ་པ་དེ་དག་སྡེ་སྣོད་གསུམ་གྱི་ནང་དུ་བསྡུས་ཡོད་པ་ཡིན།
    བསྟན་འགྱུར་པོ་ཏི་ཉིས་བརྒྱ་ཉི་ཤུ་རྩ་ལྔ་ཡོད་པ་དེ་དག་སྡེ་སྣོད་གསུམ་གྱི་བདག་ཉིད་བཀའ་འགྱུར་པོད་བརྒྱ་ཐམ་པའི་དགོངས་འགྲེལ་ཡིན།
    དེ་མིན་བསྟན་འགྱུར་པོ་ཏི་ཉིས་བརྒྱ་ལྷག་ཙམ་ཡོད་པའི་ནང་སྒྲ་རིག་པ་དང༌། གསོ་བ་རིག་པའི་བསྟན་བཅོས་ཅུང་ཟད་ཡོད་པ་ཡིན།
    བར་ལམ་གཞུང་གཞན་ཞིག་འཚོལ་སླད་བསྟན་འགྱུར་ཀློག་པའི་སྐབས་སུ་པཌཎི་ཏ་ཞིག་གིས་མཛད་པའི་རྟ་བརྟག་པའི་སྐོར་ཞིག་འདུག
    དེ་ཡང་རྟའི་ཚོས་གཞི་དང༌། རྟ་ཡི་རྣ་དཀར་པོ་ཡིན་མིན་སོགས་ཀྱི་སྐོར་སྙིང་པོ་གང་ཡང་མེད་པ་ཞིག་འདུག་པ།
    དེ་ཡང་ཤོག་གྲངས་བཞི་བཅུ་ལྔ་བཅུ་ཙམ་འདུག དེའི་ཚེ་དེའི་དུས་སུ་རྟ་བརྟག་ཐབས་སྐོར་རྒྱ་གར་དུ་གལ་ཆེན་པོར་བརྩི་གི་མེད་དམ།
  25: སྙིང་པོ་མེད་པ་དེ་འདྲ་ལས་མོ་ཊ་དང༌། སྦག་སྦག་བརྟག་ཐབས་བྱུང་ན་ཁ་ཡོད་ལག་ཡོད་ཀྱིས་ཕན་ཐོགས་ཡོང་རྒྱུ་དང༌།
    དེ་མིན་ང་ཚོ་བོད་ལ་གཡག་བརྟག་ཐབས་བྱུང་ན་ལེགས་པ་ཡོད། གང་ལྟར་བཀའ་འགྱུར་དང་བསྟན་འགྱུར་ཞེས་པ་ནི།
    མཆོད་གཤོམ་ནང་བསྒྲིགས་ནས་འཇོག་རྒྱུ་ཞིག་མིན་པར། དེ་དག་ངེས་པར་བལྟ་དགོས་པའི་གཞུང་ཡིན།
    ང་ལ་ཆ་བཞག་ན། བསྟན་འགྱུར་གྱི་གཞུང་རྣམས་ཀློག་ཁོམ་མེད་པ་མ་གཏོགས། དེ་དག་ཧ་ལས་དགོས་པ་ཞིག་རེད་འདུག
    ཐོག་མའི་བསྟོད་ཚོགས་ནས་བཟུང་སྟེ་རིམ་པས་མཇལ་ན་ཧ་ལས་དགོས་པ་ཞིག་འདུག དེང་སྐབས་དབུ་མ་ཚིག་གསལ་མཇལ་བཞིན་ཡོད་པས།
    ཧ་ལས་པའི་ཡག་པོ་འདུག དེས་ན་བསྟན་འགྱུར་གྱི་གཞུང་རྣམས་ང་ཚོས་སློབ་སྦྱོང་བྱེད་རྒྱུའི་དཔེ་ཆའི་རྩ་བ་ཡིན་ཞིང༌།
    དེ་དག་ཧ་ཅང་གལ་གནད་ཆེན་པོ་འདུག དེ་ལྟ་བུའི་བཀའ་བསྟན་གྱི་དོན་སྙིང་བསྡུས་ན། མགོན་པོ་ཀླུ་སྒྲུབ་ཀྱིས་མངོན་མཐོ་སྒྲུབ་བྱེད་འཚེ་བ་མེད་པའི་ཆོས་དང༌།
    ངེས་ལེགས་སྒྲུབ་བྱེད་བདག་མེད་པའི་ལྟ་བ་ཞེས་པ་དེ་ཉིད་དབུ་མ་རིན་ཆེན་ཕྲེང་བའི་ནང་དུ་གསུངས་ཡོད།
    དེའི་དགོངས་དོན་ནི་དབུ་མ་བཞི་བརྒྱ་པ་ལས། བསོད་ནམས་མིན་པར་དང་པོར་བཟློག ། བར་དུ་བདག་ནི་བཟློག་པ་དང༌།
    ། ཕྱི་ནས་ལྟ་བ་ཀུན་བཟློག་པ། ། གང་གིས་ཤེས་དེ་མཁས་པ་ཡིན། ། ཞེས་སྐྱེས་བུ་གསུམ་གྱི་ལམ་རིམ་མམ་མངོན་མཐོ་དང་ངེས་ལེགས་སྒྲུབ་ཚུལ་འདི་ལྟར་གསུངས་ཡོད།
    ད་ལྟ་འདིར་ཇོ་བོ་རྗེས་སྐྱེས་བུ་གསུམ་གྱི་ལམ་རིམ་གྱི་ཐ་སྙད་དེ་གསུངས་པ་ཡིན། ཇོ་བོ་རྗེ་བོད་ལ་ཕེབས་ཏེ་ལམ་སྒྲོན་མཛད་ཟིན་རྗེས།
  26: དཔེར་ན། ཆོས་རྗེ་ས་པཎ་གྱི་གཞུང་ལ་ཆ་བཞག་ན། ཐུབ་པ་དགོངས་གསལ་ཡང་ལམ་རིམ་ཇི་བཞིན་གསུངས་ཡོད།
    དེ་བཞིན་བཀའ་རྒྱུད་ཀྱི་གཞུང་ལ་ཆ་བཞག་ན། མཉམ་མེད་དྭགས་པོ་ལྷ་རྗེས་མཛད་པའི་ཐར་པ་རིན་པོ་ཆེའི་རྒྱན་ཡང་ལམ་རིམ་ལྟར་དུ་གསུངས་ཡོད།
    སྐྱེས་བུ་གསུམ་གྱི་ལམ་རིམ་བང་བསྒྲིགས་ཏེ་བཀའ་ཕྱག་ཆུ་བོ་གཉིས་འདྲེས་ཞེས་གསུངས་པ་ལྟར་དོན་ལའང་དེ་ལྟར་དུ་གནས་ཡོད།
    ཐར་རྒྱན་གྱི་ཁྱད་ཆོས་གཅིག་ནི་ཐོག་མར་འཁོར་བ་དང་མྱང་འདས་ཞེས་མྱང་འདས་དེ་ཉིད་གཏན་ལ་ཕབ་ཀྱི་ཡོད་པ་ནི་ཧ་ཅང་གལ་འགངས་ཆེན་པོ་ཡིན།
    དངོས་གནས་བྱས་ན་ལམ་རིམ་ཆེན་པོའི་ནང་དུ་དེ་ཁ་སྐོང་མཛད་དགོས་པ་ཞིག་ཡིན། ཐོག་མར་ཐར་པ་ཞེས་པ་དེ་ངོ་མ་འཕྲོད་ན།
    དོན་ལ་ནང་ཆོས་བྱེད་ལུགས་བྱེད་སྟངས་མ་ཤེས་པ་ཆགས་ཡོད། དེས་ན་བཅོམ་ལྡན་འདས་ཀྱིས་བདེན་པ་བཞི་ལས་འགོག་པའི་བདེན་པ་དང༌།
    ལམ་གྱི་བདེན་པ་ཞེས་གསུངས་པ་དེས་ཐར་པ་ངོ་སྤྲོད་གནང་གི་ཡོད། ངས་འགའ་ཞིག་ལ་རྩེད་མོ་དང་སྦྲགས་བརྗོད་ཀྱི་ཡོད།
    རྒྱ་མི་ནང་ཆོས་བྱེད་མཁན་དང༌། ང་ཚོ་བོད་པ་ནང་པ་རྣམས་ལྷ་ཁང་དུ་བསྐྱོད་དེ་ཕྱག་འཚལ་སྐོར་སྦྱོང་དང༌།
    སྨོན་ལམ་རྒྱག་པ་སོགས་བྱེད་སྐབས་ཕལ་མོ་ཆེས་ཚེ་རིང་པོ་ཡོང་བར་ཤོག ནད་མེད་པ་ཡོང་བར་ཤོག
    བྱ་བ་ལམ་འགྲོ་ཡོང་བར་ཤོག་ཅེས་སྨོན་ལམ་རྒྱག་པ་ལས། ང་ཐར་པ་ཐོབ་པར་ཤོག་ཅེས་སྨོན་ལམ་རྒྱག་མཁན་དེ་ཙམ་མེད།
    དེ་ནི་ཆོས་མ་ཤེས་པའི་རྟགས་ཡིན། ཚེ་རིང་པོ་ཡོང་བར་ཤོག ནད་མེད་པ་ཡོང་བར་ཤོག ལོངས་སྤྱོད་ཆེན་པོ་ཡོང་བར་ཤོག
    བྱ་བ་ལམ་འགྲོ་ཡོང་བར་ཤོག་ཅེས་པའི་སྨོན་ལམ་དེ་འདྲ་མུ་སྟེགས་རྣམས་ཀྱིས་ཀྱང་རྒྱག་གི་ཡོད།
  27: ང་ཚོས་ནང་ཆོས་མ་ཤེས་པའི་རྟགས་ཧ་ཅང་གསལ་པོ་ཡིན། དེས་ན་ཐར་པ་ངོ་འཕྲོད་པ་བྱ་རྒྱུ་ཧ་ཅང་གལ་འགངས་ཆེན་པོ་ཡིན།
    དྭགས་པོའི་ཐར་རྒྱན་ནང་ཐོག་མར་འཁོར་བ་དང་མྱང་འདས་ཞེས་གསུངས་པ་འདི་ཧ་ཅང་ཡག་པོ་ཞིག་མཐོང་བྱུང༌།
    དེ་རྗེས་རིགས་གནས་འཁྲིད་པ་གནང་གི་ཡོད། ཤ་ར་བའི་གསུང་དུ་རིགས་ནས་འཁྲིད་པ་ནི་གལ་གནད་ཆེན་པོ་ཞིག་རེད་འདུག
    ཕྱིས་ཀྱི་ཀུན་མཁྱེན་ཀློང་ཆེན་རབ་འབྱམས་པའི་གསུང་ངལ་གསོ་སྐོར་གསུམ་དང༌། དེ་བཞིན་ཡིད་བཞིན་མཛོད་ཀྱི་ནང་དུ་ལམ་རིམ་ལྟར་དུ་འཁྲིད་གནང་ཡོད།
    ལྷག་པར་ངལ་གསོ་སྐོར་གསུམ་ལས་སེམས་ཉིད་ངལ་གསོའི་ནང་དུ་བློ་ལྡོག་རྣམ་བཞི་ནས་མར་ལམ་ཇི་བཞིན་དུ་འཁྲིད་གནང་མཛད་ཡོད།
    དེ་དག་ནི་ཇོ་བོ་རྗེས་སྐྱེས་བུ་གསུམ་གྱི་ལམ་རིམ་མཛད་པ་ནས་བཟུང་བོད་ཀྱི་ས་སྐྱ་དང༌།
    བཀའ་བརྒྱུད། རྙིང་མ༑ རི་བོ་དགེ་ལྡན་པ་བཅས་ཚང་མས་བློ་ལྡོག་རྣམ་བཞི་དང༌། སྐྱེས་བུ་ཆེ་འབྲིང་གསུམ་ལྟ་བུ་མིང་གང་ཞིག་བཏགས་ཀྱང་དོན་ལ་ཚེ་འདིའི་སྣང་ཤས་བཟློག་པ་དང༌།
    ཕྱི་མའི་སྣང་ཤས་བཟློག་པ། དེ་ལ་བརྟེན་ནས་ཐར་པ་སྒྲུབ་པ་དང༌། དེ་ལ་བརྟེན་ནས་བྱང་ཆུབ་ཀྱི་སེམས་སྒོམ་པ་སོགས་སྐྱེས་བུ་གསུམ་གྱི་ལམ་རིམ་ལྟར་གསུངས་པ་ཞིག་ཆགས་ཡོད།
    དངུལ་ཆུ་རྒྱལ་སྲས་ཐོགས་མེད་བཟང་པོའི་གཞུང་འདི་ཡང་དེ་བཞིན་སྐྱེས་བུ་གསུམ་གྱི་ལམ་རིམ་གསུང་གི་ཡོད།།
    གཉིས། བརྩམ་བྱ་བསྟན་བཅོས་ཀྱི་རང་བཞིན། སྔོན་འགྲོ་ཆོས་ལ་འཇུག་ཚུལ། དངོས་གཞི་སྐྱེས་བུ་གསུམ་གྱི་
    ལམ་བསྟན་པའོ། །དང་པོ་ལ་བདུན་ལས།
  28: དལ་འབྱོར་དོན་ཡོད་པར་བྱ་བ། ཞེས་གསུངས་པ་ལྟར་དགོས་པ་རང་དང་གཞན་འཁོར་བའི་རྒྱ་མཚོ་ཆེན་པོ་ལས་བསྒྲལ་བར་བྱ་བའི་ཕྱིར་དུ།
    དུས་ཉིན་དང་མཚན་དུ་གཡེལ་བ་མེད་པར། བཀའ་བསྟན་གྱིས་མཚོན་པའི་གཞུང་ལ་ཐོག་མར་ཉན་ཞིང༌།
    བར་དུ་ཡང་ནས་ཡང་དུ་བསམས། མཐར་ཏིང་ངེ་འཛིན་གྱི་གྲོགས་དང་བཅས་ཏེ་རྩེ་གཅིག་ཏུ་བསྒོམས་པའི་སྒོམ་བྱུང་གི་རྟོགས་པ་སྐྱེ་བ་ཞིག་དགོས་ཞེས་གསུངས་པ་ཡིན།
    མདོར་ན་ཉན་སེམས་བསྒོམ་པ་སྟེ་ཤེས་རབ་གསུམ་ལས་ཐོག་མར་ཉན་པ་སྟེ་ཐོས་བྱུང་གི་ཤེས་རབ་དང༌།
    དེ་ནས་སེམས་པ་ཞེས་བསམ་བྱུང་གི་ཤེས་རབ། དེ་ནས་བསྒོམ་པ་ཞེས་སྒོམ་བྱུང་གི་ཤེས་རབ་བཅས་ཐོས་བསམ་སྒོམ་གསུམ་གྱི་ཤེས་རབ་གསུམ་གོང་ནས་གོང་དུ་འཕེལ་བའི་ཐོག་ནས་བློ་ལ་འགྱུར་བ་ཐེབས་པ་ཞིག་བྱེད་དགོས་པ་ཡིན།
    ངས་རྒྱུན་དུ་འདི་ལྟར་བརྗོད་ཀྱི་ཡོད། ནང་པའི་ཆོས་ཀྱི་འགྲོ་སྟངས་ནི༑ ཆོས་རབ་ཏུ་རྣམ་འབྱེད་ཀྱི་ཤེས་རབ་བེད་སྤྱོད་ཆ་ཚང་བྱས།
    དེ་ལ་བརྟེན་ནས་སེམས་ལ་གོ་རྟོགས་གསར་པ་ཞིག་སྐྱེས། གོ་རྟོགས་གསར་པ་དེའི་ཐོག་ནས་འདི་དང་འདི་ལྟ་བུ་བླང་བྱ་ཡིན་པ་དང༌།
    འདི་དང་འདི་ལྟ་བུས་སྡུག་བསྔལ་སྤྲོད་ཡོང་གི་ཡོད་པ། འདི་དང་འདིས་ཕན་བདེ་སྦྱིན་ཞིང་སྡུག་བསྔལ་སེལ་བ་ངོ་འཕྲོད་དེ་སེམས་ལ་ཡིད་ཆེས་ཐོབ་པ་དང༌།
    དེ་ལ་བརྟེན་ནས་རིམ་བཞིན་གོམས་འདྲིས་བསྟེན་སྐབས་མ་དུལ་བའི་ཆ་རྣམས་རིམ་པས་དུལ་བ་ཞིག་ཡོང་བ་ཡིན།
    ཆོས་རབ་ཏུ་རྣམ་འབྱེད་ཀྱི་ཤེས་རབ་བེད་སྤྱོད་བྱས་ཏེ་ངེས་ཤེས་ཐོབ་པའི་སྟེང་ནས་བསམ་བྱུང་གི་ཤེས་རབ་ཀྱིས་རིམ་བཞིན་བློ་ལ་འགྱུར་བ་ཐེབས་པ་ཞིག་བྱེད་དགོས་པ་ལས།
  29: དེ་འདྲ་མ་བྱས་པར་དུག་གསུམ་གྱི་ཉོན་མོངས་ཞི་བར་ཤོག ཅེས་སྨོན་ལམ་བརྒྱབ་པས་མི་ཕན་ལ།
    མི་ལུས་ཐོབ་པར་ཤོག་ཅེས་སྨོན་ལམ་བརྒྱབ་པས་ཀྱང་མི་ཕན། མི་ལུས་ཐོབ་པའི་རྒྱུ་ཚོགས་རྣམས་བསྒྲུབས་དགོས་པ་དང༌།
    མི་ལུས་ཐོབ་པ་ལ་བར་དུ་གཅོད་པའི་འགལ་རྐྱེན་རྣམས་སེལ་དགོས་པ་ཡིན། དེ་དག་ཉོན་མོངས་དུག་གསུམ་གྱི་དབང་གིས་ཡོང་གི་ཡོད།
    དེ་ལ་ཉོན་མོངས་མེད་པར་ཤོག་ཅེས་བརྗོད་པས་མི་ཕན་པར་ཉོན་མོངས་མེད་པར་བཟོ་བའི་འབད་བརྩོན་བྱས་ནས་ཉོན་མོངས་མེད་པ་ཡོང་དགོས་པ་ཡིན།
    དེས་ན་ངས་རྒྱ་མིའི་ཆོས་གྲོགས་རྣམས་ལ་རྟག་ཏུ་འདི་ལྟར་བརྗོད་ཀྱི་ཡོད། ཨོ་མི་དོ་ཕོ་ཞེས་བརྗོད་པས་མི་ཕན་པ་དང༌།
    བོད་པར་ཆ་བཞག་ཀྱང༌། ཨོཾ་མ་ཎི་པདྨེ་ཧཱུཾ་ཞེས་བརྗོད་པ་གཅིག་པུས་མི་ཕན་པར་ངེས་པར་དུ་ཆོས་རབ་ཏུ་རྣམ་འབྱེད་ཀྱི་ཤེས་རབ་གོང་ནས་གོང་དུ་སྤེལ་བའི་ཐོག་ནས་སེམས་ལ་བཟོ་བཅོས་རྒྱག་དགོས་པ་ལས༌།
    དེ་མིན་གྱི་ཐབས་ཤེས་གཉིས་པ་ཞིག་མེད། ཆོས་རབ་ཏུ་རྣམ་འབྱེད་ཀྱི་ཤེས་རབ་གོང་ནས་གོང་དུ་སྤེལ་བ་དེར་ཉན་སེམས་བསྒོམ་པ་ཞེས་བརྗོད་ཀྱི་ཡོད།
    དེ་ཡང་ཐོས་བྱུང་གི་ཤེས་རབ་དང༌། བསམ་བྱུང་གི་ཤེས་རབ། སྒོམ་བྱུང་གི་ཤེས་རབ་བཅས་ཤེས་རབ་རྣམ་གསུམ་དེ་དག་སྔ་མ་སྔ་མ་རྒྱུ་དང༌།
    ཕྱི་མ་ཕྱི་མ་དེའི་འབྲས་བུ་བྱས་པས་ན་སྒོམ་བྱུང་གི་ཤེས་རབ་རྣམ་པར་དག་པ་ཞིག་ཡོང་བ་ལ་བསམ་བྱུང་གི་ཤེས་རབ་དགོས་པ་དང༌།
    བསམ་བྱུང་གི་ཤེས་རབ་རྣམ་པར་དག་པ་ཞིག་ཡོང་བ་ལ་ཐོས་བྱུང་གི་ཤེས་རབ་དགོས་པ་ཡིན།
  30: དེ་རྣམས་ཤེས་རབ་སྔ་མ་སྔ་མས་ཉེར་ལེན་བྱས་ཏེ་ཕྱི་མ་ཕྱི་མ་སྐྱེ་དགོས་པ་ཡིན། ཁྱེད་རང་ཚོས་གོང་དུ་རྒྱུ་འབྲས་ཀྱི་སྐོར་བཤད་པ་ལྟར་ཡིན།
    དཔེར་ན། ང་རང་ཚོས་ཐོག་མར་ཡི་གེ་སློབ་པའི་སྐབས་ཐོག་མར་ཨེ་ཤེས་ལྟོས། དེ་ནས་ཨེ་ཡག་ལྟོས།
    དེ་ནས་ཨེ་མགྱོགས་ལྟོས་ཞེས་པ་ལྟར་ཡིན། ང་རང་ཚོས་ཡི་གེ་སྦྱོང་བའི་སྐབས་ཐོག་མར་ཨེ་ཤེས་ལྟོས་ཞེས་པ་ལྟར་ཀ་ཁ་ག་ང༌།
    ཞེས་སྦྱངས་པ་དང༌། དེ་ནས་རིམ་བཞིན་ཚུགས་རིང་དང༌། ཚུགས་ཐུང༌། འཁྱུག་ཡིག་སོགས་རིམ་པར་སྦྱོང་གི་ཡོད།
    ཐོག་མར་སྦྱང་ཤིང་དང༌། དེ་རྗེས་ཤོག་ཐོག་ཏུ་ཕབ་སྐབས་ཐོག་མར་ཨེ་ཤེས་ལྟོས། དེ་ནས་ཨེ་ཡག་ལྟོས།
    དེ་ནས་ཨེ་མགྱོགས་ལྟོས་ཞེས་པ་ལྟར་ཡིན། ཐོག་མར་ཐོས་བྱུང་གི་ཤེས་རབ་སྐྱེས་དགོས་པ་དང༌།
    ཐོས་བྱུང་གི་ཤེས་རབ་སྐྱེས་པ་དེ་ཉིད་ཨེ་ཡག་ལྟོས་ཞེས་བརྗོད་པ་ལྟར་སེམས་ནང་ངེས་པ་ཐོབ་པ་ཞིག་ཡོང་བ་ལ།
    བསམ་བྱུང་གི་ཤེས་རབ་ཀྱིས་སོ་སོར་བསམ་བློ་བཏང་སྟེ་ཡང་ནས་ཡང་དུ་དཔྱད་པ་དང༌། རང་དོན་སྒྲུབ་ཀྱི་རྟགས་ཡང་དག་དང༌།
    གཞན་དོན་སྒྲུབ་ཀྱི་རྟགས་ཡང་དག་ཅེས་བརྗོད་པ་ལྟར་སོ་སོ་སོ་སོར་རྒྱུ་མཚན་བཀོད་ནས་བསམ་བློ་གཏོང་རྒྱུ་གཙོ་བོ་ཡིན།
    རྟགས་གསལ་བཏང་ནས་གཞན་ལ་བཟོ་ལྟ་སྤྲོད་རྒྱུའི་དོན་དུ་མིན་པར། རང་གི་སེམས་ལ་རྟགས་གསལ་བཏང་ནས་བཟོ་བཅོས་རྒྱག་རྒྱུ་དེ་བསམ་བྱུང་གི་ཤེས་རབ་སྐྱེ་བའི་རྒྱུ་རྐྱེན་གཙོ་བོ་དེ་ཆགས་ཡོད།
    དེ་ལྟར་ཐོས་བྱུང་གི་ཤེས་རབ་དང༌། དེ་ལ་བརྟེན་ནས་བསམ་བྱུང་གི་ཤེས་རབ།
  31: དེ་ལ་བརྟེན་ནས་ངེས་པ་ཐོབ་པའི་དོན་དེར་ཡང་ཡང་འདྲིས་ཤིང་གོམས་པར་བྱས་པ་དང༌། ལྷག་པར་དུ་ཏིང་ངེ་འཛིན་གྱི་གྲོགས་དང་བཅས་པའི་ཐོག་ནས་སྒོམ་བྱུང་གི་ཤེས་རབ་སྐྱེས་དགོས་པ་ཡིན།
    དེ་ལྟ་བུའི་ཉན་སེམས་བསྒོམ་གསུམ་བྱེད་ཅེས་པ་ལ། ཆོས་རབ་ཏུ་རྣམ་འབྱེད་ཀྱི་ཤེས་རབ་དགོས་པ་ཡིན།
    ཆོས་རབ་ཏུ་རྣམ་འབྱེད་ཀྱི་ཤེས་རབ་དེ་ཉིད་མི་ཡི་ལུས་རྟེན་ལ་ཡོད་པ་ལྟ་བུ་ཞིག་སྲོག་ཆགས་གཞན་སུ་ལའང་མེད།
    དཔེར་ན། དུད་འགྲོར་ཆ་བཞག་ན། འགྲོ་སྟངས་དང༌། དོགས་པ་ཡོད་རིགས་ཁྱི་སོགས་ལ་བསླབས་ན་ཅུང་ཟད་རེ་ཤེས་ཀྱི་ཡོད།
    དྲི་མའི་ཐོག་ནས་རྫས་ངན་གྱི་རིགས་གང་དག་ཡོད་མེད་དང༌། འཐོར་ཞིག་ཏུ་འགྲོ་བའི་འབར་གས་ཀྱི་རིགས་གང་དང་གང་ཡོད་མེད་ཁྱི་ལ་སློབ་སྦྱོང་སྤྲད་ན་དྲི་མའི་ཐོག་ནས་ཤེས་ཀྱི་ཡོད་པ་དེ་ཙམ་ཞིག་ལས།
    དེ་ལས་ལྷག་པ་དེའི་རྒྱུ་དང་འབྲས་བུའི་འགྲོ་སྟངས་དང༌། དངོས་འགལ་དང་རྒྱུད་འགལ་སོགས་ལ་བསམ་བློ་གཏོང་བ་དང༌།
    འབྲེལ་བ་ལའང་བདག་གཅིག་འབྲེལ་དང་དེ་འབྱུང་འབྲེལ་སོགས་ཀྱི་བསམ་བློ་གཏོང་རྒྱུའི་རྣམ་དཔྱོད་གཏན་ནས་མེད།
    ང་ཚོའི་རྟོག་པ་མང་པོ་ཞིག་ཚིག་གི་རྗེས་སུ་འབྲང་གི་ཡོད། ཇི་ཙམ་གྱིས་མིང་ཚིག་མང་བ་ཡོད་པ་དེའི་ཚོད་ཀྱིས་ཚིག་དེས་དྲངས་པའི་རྣམ་རྟོག་ཀྱང་མང་པོ་ཞིག་ཡོང་གི་ཡོད།
    དེས་ན་གནས་ཚུལ་མང་པོ་ཞིག་གཏན་ལ་ཕབ་པ་ནི། དབང་པོའི་ཤེས་པ་ཁོ་ནས་གཏན་ལ་ཕབ་མི་ཐུབ་པར་འདུ་ཤེས་གཡེར་པོ་ཞེས་བརྗོད་པ་ལྟར་རྟོག་པས་གཏན་ལ་ཕབ་དགོས་པ་ཡིན།
  32: དབང་པོ་ཁོ་ནས་ཆ་ཚང་རྟོགས་མི་ཐུབ་པས་གཙོ་བོ་ཡིད་བློ་རྟོག་པས་བྱེད་ཀྱི་ཡོད། དེས་ན་རྟོག་པ་ཕལ་མོ་ཆེ་ཚིག་གི་རྗེས་སུ་འབྲངས་ནས་ཡོང་གི་ཡོད།
    མང་པོ་ཞིག་མིང་བརྡས་བཀོད་པ་དེའི་རྗེས་འབྲེལ་གྱི་རྟོག་པ་དེ་རྣམས་སླེབས་ཀྱི་ཡོད། དེར་བརྟེན་མིའི་ཀླད་པ་མཆོག་ཡིན་པས་མི་ཁོ་ན་ལས་གཞན་གྱིས་ཡོང་མི་ཐུབ་པ་ཡིན།
    དེར་བརྟེན། དལ་འབྱོར་གྲུ་ཆེན་རྙེད་དཀའ་ཐོབ་དུས་འདིར། ། ཞེས་པས་དལ་འབྱོར་གྱི་ལུས་རྟེན་སྐོར་གསུང་གི་ཡོད།
    དལ་བ་དང་འབྱོར་པ་ཞེས་པ་ནི། དེ་ཡང་དལ་བ་ནི་དུས་ཚོད་ཡོད་པའི་དོན་ཡིན། དཔེར་ན། དེ་རིང་ང་བྲེལ་བ་ཡོད་ཅེས་བརྗོད་སྐབས་དལ་བ་མེད་པ་ཡིན།
    དེ་རིང་ང་ལྷོད་ལྷོད་ཡིན་ཞེས་བརྗོད་སྐབས་བྱེད་ལོང་ཡོད། དེས་ན་དལ་བ་ཞེས་པ་ནི་ཁོམ་པའི་དོན་ཡིན།
    དལ་བ་ངོས་བཟུང་བ་ནི་མི་ཁོམ་པ་བྲལ་བའི་ཆ་ནས་དལ་བ་ངོས་འཛིན་གྱི་ཡོད། འབྱོར་པ་ཞེས་པ་ནི་མཐུན་རྐྱེན་ཡིན་ལ།
    མཐུན་རྐྱེན་ལྡན་པའི་ཆ་ནས་འབྱོར་པ་ཞེས་བརྗོད་ཀྱི་ཡོད། དེ་ལྟ་བུའི་དལ་བ་དང་འབྱོར་པ་ཞེས་བརྗོད་སྐབས་དལ་འབྱོར་གཉིས་ངོས་བཟུང་བ་ཡིན།
    དེ་ཡང་གྲུ་ལ་དཔེ་སྦྱར་བའམ་གྲུ་ཡི་གཟུགས་སུ་བཀོད་ནས་གྲུ་ཆེན་ཞེས་བརྗོད་སྐབས་དལ་འབྱོར་དོན་ཆེ་བ་ཞེས་གསུང་གི་ཡོད།
    དལ་བ་དང་འབྱོར་པའི་གྲུ་དངོས་གནས་དགོས་པ་རླབས་ཆེན་ཞིག་སྒྲུབ་ཐུབ་པ་ཞིག་ཡིན་པས་ན། དལ་འབྱོར་གྲུ་ཆེན་ཞེས་བརྗོད་པ་ཡིན།
    དེ་ནི་གནས་སྐབས་ལ་བལྟོས་ནས་དོན་ཆེ་བ་དང༌། མཐར་ཐུག་ལ་བལྟོས་ནས་ཀྱང་དོན་ཆེ་བ།
  33: དེ་ལྟ་བུའི་གནས་སྐབས་དང་མཐར་ཐུག་གང་ལ་བལྟོས་ཀྱང་དོན་ཆེན་པོ་ཡིན་པའི་མི་ཚེ་གཅིག་ལ་ཆ་བཞག་ན།
    འཛམ་གླིང་འདིའི་ཐོག་གི་འཛུགས་སྐྲུན་རྣམས་མིས་བྱས་པ་ལས། དུད་འགྲོ་གཞན་སུ་གང་གིས་ཀྱང་བྱེད་ཐུབ་མེད།
    འཕྲལ་གྱི་བདེ་བ་སྒྲུབ་ཅིང་སྡུག་བསྔལ་སེལ་བ་ལ་མིའི་རྣམ་དཔྱོད་ལྟ་བུ་སུ་ལའང་མེད་པ་ཡིན།
    དེ་བཞིན་ཚེ་ཕྱི་མ་མངོན་མཐོ་བསྒྲུབ་རྒྱུ་ཡང་མིའི་ལུས་རྟེན་གྱི་ཐོག་ནས་སྒྲུབ་ཐུབ་ཀྱི་ཡོད།
    དེས་ན་གནས་སྐབས་ཀྱི་འདོད་དོན་གྱི་ཆ་ནས་ཀྱང་དོན་ཆེ་བ་ཡིན། མཐར་ཐུག་ངེས་ལེགས་སྒྲུབ་པ་དེ་ཡང༌།
    བདག་གཞན་འཁོར་བའི་མཚོ་ལས་བསྒྲལ་བྱའི་ཕྱིར། །ཞེས་གསུངས་པ་ལྟར་ཐར་པའི་གོ་འཕང་སྒྲུབ་པ་ལ་ཆོས་རབ་ཏུ་རྣམ་འབྱེད་ཀྱི་ཤེས་རབ་དགོས་པས་ན།
    དེའི་ཆ་ནས་ཀྱང་དལ་འབྱོར་གྱི་ལུས་རྟེན་འདི་དོན་ཆེ་བ་ཆགས་ཀྱི་ཡོད། དེ་ལྟ་བུའི་དལ་འབྱོར་གྱི་ལུས་རྟེན་འདི་རྙེད་པར་དཀའ་བ་སྟེ།
    དངོས་པོ་གང་ཞིག་ཡིན་ཡང་འབྲས་བུའི་ཆོས་ཇི་ཙམ་གྱི་བཟང་པོ་ཞིག་ཡོང་གི་ཡོད་པ་དེའི་ཚོད་ཀྱིས་དེའི་རྒྱུ་ཡང་སྒྲུབ་དཀའ་བ་དང༌།
    རྒྱུ་དུ་མ་ཚོགས་དགོས་པ་ཞིག་ཡིན། དཔེར་ན། ང་རང་ཚོའི་འཕྲལ་སེལ་གྱི་མི་ཡོན་ཏན་ཅན་ཞིག་འབྲས་བུ་ཡོན་ཏན་ཅན་དངོས་གནས་མཁས་དབང་ཞིག་བྱེད་ཐུབ་པ་ལ།
    དེའི་རྒྱུ་ཡང་ལོ་མང་སློབ་སྦྱོང་དང༌། ཉམས་ཞིབ་མང་པོ་བྱས་ཏེ་གཞི་ནས་འབྲས་བུ་མཁས་དབང་ཞེས་མཐོང་དང་ཆ་འཇོག་ཡོད་པ་འདི་བྱུང་བ་ལས།
    རྒྱུ་སྣ་ཁ་གཅིག་ཙམ་དང་ལས་སླ་པོའི་ཐོག་ནས་ཡོང་ཐུབ་པ་ཞིག་མིན། དཔེ་དེ་བཞིན་དུ་འབྲས་བུ་དལ་བ་དང་འབྱོར་པ་ཞེས་ཁྱད་ཆོས་མང་པོ་ཡོད་པའི་ལུས་རྟེན་འདི་རྒྱུ་རྣམ་གྲངས་མང་པོ་ཞིག་གིས་བསྒྲུབ་དགོས་པར་བརྟེན་རྙེད་དཀའ་བ་ཡིན་ཞེས་གསུངས་པ་ཡིན།
  34: བདག་གཞན་འཁོར་བའི་མཚོ་ལས་བསྒྲལ་བྱའི་ཕྱིར། །ཞེས་པའི་བདག་གཞན་འཁོར་བའི་རྒྱ་མཚོ་ནི།
    དེ་ཡང་འཁོར་བ་ནི་གཅིག་ནས་གཅིག་ཏུ་འཁོར་ཞིང་འགྲོ་བའི་དོན་ལ་འཁོར་བ་ཞེས་བརྗོད་ཀྱི་ཡོད།
    རང་གི་འདོད་པའི་དབང་གིས་མ་ཡིན་པར། རང་ཉིད་སེམས་ཀྱི་དབང་དུ་སོང་བ་དང༌། སེམས་ཀྱང་ཉོན་མོངས་པའི་གཞན་དབང་དུ་སོང་བ་ལ་བརྟེན་ནས་ལས་བསགས་ཏེ་སྡུག་བསྔལ་ཅན་གྱི་ཕུང་པོའི་སྐྱེ་བའི་རྒྱུན་ཆད་པ་མེད་པར་གཅིག་ནས་གཅིག་ཏུ་བརྒྱུད་ནས་འཁོར་ཞིང་འགྲོ་བས་ན་འཁོར་བ་ཞེས་བརྗོད་དོ།
    ། འཁོར་བ་པོ་གང་ཞེ་ན། བདག་གཞན་ཞེས་པའི་བདག་ཡིན། བདག་ཅེས་པ་གང་ཡིན་ཞེ་ན། ཕུང་པོ་ལྔ་ལ་བརྟེན་ནས་བཏགས་ཙམ་དེ་ཡིན།
    ཕུང་པོ་ལས་དོན་གཞན་པའི་བདག་མེད་ལ། ཕུང་པོ་ལ་དབང་སྒྱུར་མཁན་གྱི་རྗེ་བོ་ལྟ་བུའི་བདག་རང་རྐྱ་བ་ཡང་མེད།
    བདག་ཅེས་པ་ནི་ཕུང་པོ་ལ་བརྟེན་ནས་བཏགས་ཙམ་གྱིས་བདག་ཅིག་ཡིན། དེ་ནི་མིང་ཙམ་བརྡ་ཙམ་ཞིག་ཆགས་ཀྱི་ཡོད།
    དེ་ལྟ་བུའི་བདག་ནི་འཁོར་བ་པོ་ཡིན། གང་གིས་འཁོར་བ་ཡིན་ཞེ་ན། ལས་ཉོན་གཉིས་ཀྱིས་འཁོར་བ་ཡིན།
    གང་དུ་འཁོར་བ་ཡིན་ཞེ་ན། ལས་ཉོན་གྱིས་འཕངས་པའི་ཉེ་བར་ལེན་པའི་ཕུང་པོ་དེ་ཡིན། དེ་ཡང་ཉེ་བར་ལེན་པ་ཞེས་པ་ནི།
    ལས་ཉོན་ལ་བཞག་ནས་དེ་ལས་སྐྱེས་ཤིང་དེ་ཉིད་འཕེལ་བའི་རྟེན་བྱེད་མཁན་གྱི་ཆ་ནས་ཉེ་བར་ལེན་པའི་ཕུང་པོ་ཞེས་བརྗོད་པ་ཡིན།
    སྡུག་བསྔལ་ཕུང་པོ་ཅན་གྱི་ཕུང་པོ་ཞེས་བརྗོད་པ་ལྟར། དེ་ལྟ་བུའི་ཕུང་པོའི་སྐྱེ་རྒྱུན་གཅིག་ནས་གཅིག་ཏུ་བརྒྱུད་ནས་འགྲོ་ཞིང་འཁོར་བས་ན་འཁོར་བ་ཞེས་བརྗོད་པ་ལྟར་འཁོར་ཚུལ་དེ་ལྟར་ཡིན།
  35: དེ་ལྟ་བུའི་འཁོར་བ་ལས་གྲོལ་ཐབས་གང་ཞེ་ན། མགོན་པོ་ཀླུ་སྒྲུབ་ཀྱིས་མཛད་པའི་དབུ་མ་རྩ་བ་ཤེས་རབ་ལས།
    ལས་དང་ཉོན་མོངས་ཟད་པའི་མཐར། ། ཞེས་གསུངས་པ་ལྟར་ལས་དང་འཆིང་བྱེད་གང་གིས་འཁོར་བ་ལ་འཁོར་བའམ།
    སྡུག་བདེན་གྱི་ཕུང་པོ་འདིར་རང་ཉིད་བཅིངས་པ་ནི་ལས་ཉོན་གྱིས་བྱེད་ཀྱི་ཡོད་པས་ན། དེ་ལྟ་བུའི་ལས་ཉོན་གཉིས་ལས་ཐར་ན་འཁོར་བ་ལས་ཐར་བ་ཡིན།
    མདོར་ན་ལས་ཉོན་ཇི་ལྟར་བྱས་ཏེ་མེད་པ་བཟོ་དགོས་སམ་ཞེ་ན། འཁོར་བའི་སྐྱེ་བ་ནི་ཟག་བཅས་ལས་ཀྱི་དབང་གིས་བྱུང་བ་དང༌།
    ལས་དེ་ཉོན་མོངས་ཀྱི་དབང་གི་བྱུང་བ་ཡིན། ཉོན་མོངས་དེ་ཚུལ་མིན་ཡིད་བྱེད་ཀྱི་རྣམ་རྟོག་གམ་སྤྲོས་པའི་རྣམ་རྟོག་ལས་བྱུང་བ་ཡིན།
    དེ་ནི་བདག་འཛིན་གཙོ་བོར་གྱུར་པའི་ཚད་མའི་སྤྲོས་པའམ་རྣམ་རྟོག་གི་རྗེས་སུ་འབྲངས་པའི་སྤྲོས་པས་བྱས་པ་ཡིན།
    དེས་ན་སྤྲོས་པ་དེ་དག་ཐམས་ཅད་གང་གིས་སེལ་བ་ཡིན་ཞེ་ན༑ སྟོང་ཉིད་ཀྱི་ལྟ་བས་སྤྲོས་པ་ཐམས་ཅད་སེལ་བར་བྱེད་པ་ཡིན།
    དེ་ཡང་དབུ་མ་རྩ་བ་ཤེས་རབ་ལས། དེ་དག་སྤྲོས་ལས་སྤྲོས་པ་ནི། ། སྟོང་པ་ཉིད་ཀྱིས་འགག་པར་འགྱུར།
    ། ཞེས་གསུངས་ཡོད། བཅོམ་ལྡན་འདས་ཀྱིས་ང་རང་ཚོའི་སེམས་རྒྱུད་འདི་ཉོན་མོངས་དུག་གསུམ་གྱིས་ཕྱི་ཚོས་ནང་ཚོས་བྱས་ཏེ་བསྡད་ཡོད་ཅིང༌།
    དེ་ལྟ་བུའི་ཐོག་མ་མེད་པ་ནས་ཉོན་མོངས་པས་ཕྱི་ཚོས་ནང་ཚོས་བྱས་ནས་ཡོད་པའི་སེམས་མ་དུལ་བ་འདི་དགེ་བའི་དམིགས་རྣམ་ཡུད་ཙམ་བསྐྱངས་པས་མི་ཕན་ལ།
    ནུས་པའང་ཐོན་མི་ཐུབ།
  36: དེས་ན་རྒྱུན་བསྲིངས་ཤིང་བརྩོན་པའི་སྟོབས་བསྐྱེད་ནས་དགེ་བའི་ཕྱོགས་ལ་གོམས་པ་ཇེ་ཆེར་འགྲོ་བའི་ཐོག་ནས་སེམས་ཀྱི་སྐྱོན་རྣམས་སེལ་དགོས་པས་བརྩོན་པ་ཤུགས་ཆེན་པོ་དགོས་ཞེས་གསུངས་ཡོད།
    དེར་བརྟེན། ཉིན་དང་མཚན་དུ་ཞེས་གསུངས་སོ། ། གཡེལ་བ་མེད་པ་ཞེས་པ་ནི། གཙོག་པུར་འདུག་པ་དང༌།
    སྔགས་བགྲང་བ་གཅིག་པུ་མིན་པར་དྲན་ཤེས་དང་བག་ཡོད་བསྟེན་ཞིང༌། ཤེས་བཞིན་གྱིས་ཟིན་པའི་ཐོག་ནས་ཆོས་རབ་ཏུ་རྣམ་འབྱེད་ཀྱིས་སྐབས་གང་ཡིན་གྱི་དམིགས་པ་དེ་དང་དེ་ལ་དམིགས་རྣམ་དེ་ཉིད་མ་ཤོར་བའི་ཐོག་ནས་དཔྱད་པ་བྱེད་པ་དང༌།
    རྩེ་གཅིག་ཏུ་འཇོག་སྒོམ་བྱེད་པ་གང་ཞིག་ཡིན་ཡང་དམིགས་པ་དེ་ཉིད་ལ་བློ་ཧྲིལ་གྱིས་འདྲིལ་བའི་ཐོག་ནས་དཔྱད་སྒོམ་དང་འཇོག་སྒོམ་ལྟ་བུ་བྱེད་དགོས་ཞེས་གསུངས་པ་ཡིན།
    དེས་ན། ཉན་སེམས་བསྒོམ་པ་རྒྱལ་སྲས་ལག་ལེན་ཡིན། །ཞེས་གསུངས་པ་ནི་ལག་ལེན་དང་པོ་དེ་ཡིན།།
    ཕ་ཡུལ་སྤོང་བ། གཉིས་པ་དུག་གསུམ་གྱི་འབྱུང་གནས་ཕ་ཡུལ་སྤོང་བ་ནི། ཞེས་གསུངས་པ་འདིས་དེ་ལྟ་བུའི་དལ་འབྱོར་གྱི་ལུས་རྟེན་ཐོབ་པའི་སྐབས་འདིར་ཉིན་མཚན་གཡེལ་བ་མེད་པར་སྒོམ་པ་རྩེ་གཅིག་ཏུ་བྱེད་པའི་འགལ་རྐྱེན་གང་ཡིན་ཞེ་ན།
    ཆགས་སྡང་གཉིས་ཡིན། ཆགས་སྡང་གཉིས་ནི་རྩ་བ་ང་ཚོའི་རྒྱུད་ལ་ཆགས་སྡང་བག་ལ་ཉལ་ཏེ་ཡོད་པ་དང༌།
    དེ་བཞིན་ཚུལ་མིན་ཡིད་བྱེད་ཀྱི་རྣམ་རྟོག་ཀྱང་ཡོང་བཞིན་པ་ཡིན། འོན་ཀྱང་དེའི་རྐྱེན་ཕྱི་ཡི་དམིགས་པས་བྱེད་ཀྱི་ཡོད།
    རང་གི་དགའ་ཉེ་བློ་དཀར་དང་གཉེན་ཉེ་དུ་མང་པོ་ཡོད་སའི་ཕྱོགས་ལ་ཇི་ཙམ་མེད་ཅེས་བརྗོད་ཀྱང༌།
  37: རང་ཤུགས་ཀྱིས་གཉེན་གྱི་ཕྱོགས་ལ་ཞེན་ཅིང་ཆགས་པའི་ཞེན་ཆགས་ཡོང་བ་དང༌། དེ་བཞིན་ཇི་ཙམ་ཞེན་ཆགས་ཡོད་པ་དེ་ཙམ་གྱིས་དེའི་མི་མཐུན་ཕྱོགས་ལ་སྡང་བའི་བློ་དང༌།
    དོགས་པ༑ འཇིགས་སྣང༌། ཞེ་སྡང༌། ཕྲག་དོག འཁོན་འཛིན་སོགས་རང་ཤུགས་ཀྱིས་ཡོང་བ་ཡིན། དཔེར་ན།
    མི་ཞེ་སྡང་ཇི་ཙམ་ཆེན་པོ་ཡོད་པ་ཞིག་ལ། མི་དེར་ཐུག་ཙམ་ཡང་བྱེད་ས་མེད་པ་དང༌། མི་ཞེ་སྡང་དེ་ཙམ་མེད་པ་ཞིག་ལ་བརྟན་བཤིག་གི་སྐད་ཆ་ལྟ་བུ་བཤད་ཀྱང༌།
    ལམ་སང་འཕོག་ཐུག་མི་འགྲོ་བ་དང༌། མི་ངར་འཛིན་ཧ་ཅང་ཆེན་པོ་ཡོད་མཁན་ལ། བརྟན་བཤིག་ལྟ་བུའི་སྐད་ཆ་ཤོད་སྐབས་གཟབ་གཟབ་མ་བྱས་ཚེ་ཁ་རྩོད་ཤོར་རྒྱུའི་ཉེན་ཁ་ཡོད།
    དེས་ན་ཆགས་སྡང་གི་བློ་སྐྱེ་སའི་དམིགས་པའམ་རྐྱེན་མང་པོ་འཛོམས་ས་དེ་དག་ཡག་པོ་མེད་ཅེས་གསུངས་ཡོད།
    དེ་ནི་སྒྲུབ་པ་ཉམས་ལེན་རྩེ་གཅིག་བྱེད་མཁན་ཞིག་གི་དབང་དུ་བྱས་ནས་གསུངས་པ་ལས། ང་རང་ཚོ་མི་ཚང་མར་དེ་ལྟར་ཡོངས་ཐབས་མེད།
    དེས་ན་ཕ་ཡུལ་སྤོང་བ་རྒྱལ་སྲས་ལག་ལེན་ཡིན། །ཞེས་གསུངས་པ་ནི་ཆགས་སྡང་སྐྱེ་སའི་ཡུལ་ལས་ཐག་བསྲིངས་བའི་དོན་ཡིན།
    དཔེར་ན། སྔར་བོད་ལ་ས་དགེ་བཀའ་རྙིང་རིས་སུ་མ་ཆད་པའི་སློབ་གཉེར་བ་རྩེར་སོན་ཕལ་མོ་ཆེ་ཕ་ཡུལ་ཐག་རིང་ནས་ཡོང་བ་ཚོ་ཡིན།
    སོག་པོར་ཆ་བཞག་ན། སོག་པོའི་གྲྭ་རྒྱུན་ཁྲོད་དུ་རྡོབ་རྡོབ་ཕལ་ཆེར་མཐོང་རྒྱུ་མེད། ངོས་རང་ཆུང་ངུའི་སྐབས་སུ་སེ་འབྲས་དགའ་གསུམ་ལ་སོག་པོའི་གྲྭ་རྒྱུན་བརྒྱ་ཙམ་ཡོད།
  38: དེ་དག་ཕལ་མོ་ཆེ་སློབ་གཉེར་བྱེད་མཁན་ཤ་སྟག་ཡིན། དེ་ནི་ཕ་ཡུལ་ཐག་རིང་ལ་ཡོད་པས་ན་འཁྱམ་ས་དང་མགོ་འཁོར་ས་གང་ཡང་མེད།
    དེ་མིན་ཉེ་འཁོར་ནས་ཡོང་བ་རྣམས་མཚམས་རེ་དགེ་རྒན་ལ་དགོངས་པ་ཞུས་པ་དང༌། མཚམས་རེ་དགེ་རྒན་ལ་མགོ་སྐོར་བཏང་སྟེ་བྲོས་བྱོལ་འགྲོ་བ་བཅས་མདོར་ན་རང་ཉིད་ལ་འཁྱམ་ས་ལྟ་བུ་ཡོད་པ་དང༌།
    ཟ་འཐུང་གི་མཐུན་རྐྱེན་འཛོམས་པོ་ཡོད་ཀྱང་སློབ་སྦྱོང་ཁོང་ཚོ་ལས་སྐྱོ་བ་ཡོད། དཔེར་ན༑
    མཚན་ཞབས་རྒན་དངོས་གྲུབ་མཆོག་བརྙེས་ལྟ་བུར་མཚོན་ན་སོག་པོ་ནང་སོག་ཡིན། མཚན་ཞབས་བདུན་ཡོད་པའི་ནང་གི་ཕྱག་དཔེ་དྲག་ཤོས་དང༌།
    ཧ་ཅང་མཁས་པ་ཡིན་པས་ང་རང་ལ་ཧ་ཅང་བཀའ་དྲིན་ཆེན་པོ་ཡིན། དེ་བཞིན་ཕྱིས་ཀྱི་རྒན་ཉི་མ་ལ་ཆ་བཞག་ན།
    རྩམ་པ་ཙམ་ཡང་མེད་པར་ཉིན་གྲངས་མང་པོར་བཞུགས་པ་དང༌། མཚམས་རེ་སློང་མོ་ཕྲན་བུ་བསྐྱོན་པ་ལྟ་བུ་མཛད་ནས་བཞུགས་མྱོང་བ་དང༌།
    སྐུ་ངལ་ཆེན་པོ་བསྐྱོན་ནས་སློབ་གཉེར་གནང་ཡོད། ཁོང་རྣམས་ཕ་ཡུལ་ཧ་ཅང་ཐག་རིང་ནས་ཕེབས་པ་དང༌།
    ལྷ་སའི་གཡས་གཡོན་དུ་གཉེན་ཉེ་འཁོར་ལྟ་བུ་འགྲོ་ས་དང་འཁྱམ་ས་གང་ཡང་མེད་པས་ཁྱད་པར་བྱུང་ཡོད།
    ཉིན་མཚན་སྦྲེལ་ནས་སྒྲུབ་པ་ཉམས་ལེན་བྱེད་མཁན་ཞིག་ཡིན་ན། ལུས་འདུ་འཛི་ལས་ཐག་བསྲིངས་རྒྱུ་ནི་གལ་ཆེན་པོ་ཡིན་པ་དང༌།
    དེ་བས་སེམས་དབེན་བསྟེན་རྒྱུ་གལ་འགངས་ཆེན་པོ་ཡིན། ལུས་རི་ཁྲོད་ལྟ་བུར་མི་སུ་དང་ཡང་འགྲོགས་འདྲིས་མེད་པར་རི་དྭགས་རྨས་པ་བཞིན་དུ་དབེན་པ་བསྟེན་ནས་བསྡད་ན་ཡང༌།
  39: བསམ་བློ་གཏོང་རྒྱུ་དེ་ཙམ་མེད་པ་དང༌། འདོན་པ་བཏོན་པ་དང་སྔགས་ལྟ་བུ་བགྲངས། དེ་དག་བྱས་ཟིན་པའི་རྗེས་བསམ་བློ་གཏོང་སྐབས་ཕལ་ཆེ་བ་གཏི་མུག་སྒོམ་པ་ལྟ་བུས་གཉིད་ཅོག་བརྒྱབ་ནས་བསྡད་ན་དགོས་པ་གང་ཡང་མེད།
    ཡང་སྡོད་ས་རི་ཁྲོད་དུ་བསྡད་ནས་ནང་གི་ལས་ཀར་བྱུས་གཏོགས་བྱས་ཏེ། ནང་དུ་ལན་དང་ཡི་གེ་བསྐུར་ནས་འདི་དང་འདི་བྱེད་དང༌།
    ཚོང་འདི་དང་འདི་རྒྱོབས། འདི་ལོ་གནམ་གཤིས་གྲང་མོ་འདུག་པས་ཚོང་ལམ་འགྲོ་ཡག་པོ་ཡོང་བས་བལ་གོས་ཚོང་བར་སོང་ཞེས་བརྗོད་ན་ལུས་རི་ཁྲོད་དུ་བསྡད་ཡོད་ཀྱང༌།
    སེམས་གྲོང་ནང་དུ་རྒྱུགས་ཏེ་སོང་ན་ཕན་ཐོགས་གང་ཡང་མེད། དེས་ན་ལུས་འདུ་འཛི་ལས་དབེན་པ་དགོས་ཀྱང༌།
    གཙོ་བོ་སེམས་རྣམ་རྟོག་ལས་དབེན་པ་ཞིག་དགོས་པས་སེམས་ཀྱི་དབེན་པ་བསྟེན་དགོས་རྒྱུ་ནི་གལ་གནད་ཆེན་པོ་ཡིན།
    ཁྱེད་རང་ཚོ་སློབ་གྲྭའི་ནང་དུ་འཛིན་གྲྭ་འཚོགས་སྐབས་སློབ་ཚན་གང་ཞིག་ཡིན་པ་དེ་གའི་ཐོག་ཏུ་སེམས་རྩེ་གཅིག་ཏུ་བཞག་ནས་སློབ་སྦྱོང་བྱེད་པ་དང༌།
    འཛིན་གྲྭའི་བར་གསེང་རང་སྦྱོང་བྱེད་པ་སོགས་ཀྱི་སྐབས་སུ་སེམས་སྲུང་ཞིང་རིག་པ་བསྒྲིམས་པ་དེ་དག་ལ་སློབ་སྦྱོང་ལེགས་པ་ཡོང་བ་ཡིན།
    དེ་མིན་འཛིན་གྲྭའི་ནང་སེམས་གཞན་དུ་གཡེང་བ་དང༌། རང་སྦྱོང་བྱེད་པའི་དུས་ཚོད་ལའང་དེ་བས་གཡས་གཡོན་གང་སར་འཁྱམས་ནས་སྡིག་གྲོགས་ངན་པ་དང་འཕྲད་དེ་ཕྱིན་པ་ཡིན་ན༑
    སློབ་སྦྱོང་ཡག་པོ་མི་ཡོང༌། དེས་ན། ཕ་ཡུལ་སྤོང་བ་རྒྱལ་སྲས་ལག་ལེན་ཡིན། ། ཞེས་གསུངས་ཡོད།།
    དབེན་པ་བསྟེན་པ། ཕ་ཡུལ་སྤོང་བའི་ཕན་ཡོན་གང་ཞིག་ཡོད་ཅེ་ན།
  40: གསུམ་པ་ཡོན་ཏན་གྱི་འབྱུང་གནས་དབེན་པ་བསྟེན་པ་ནི། ཞེས་གསུངས་ཤིང༌། འདི་ནི་དལ་འབྱོར་དོན་ཆེན་རྙེད་དཀའ་ཞེས་པ་དེ་ཡིན།
    དེ་ནས། བཞི་པ་མི་རྟག་པ་དྲན་པས་ཚེ་འདི་བློས་གཏོང་བ་ནི། ༽ ཚེ་འདི་བློས་གཏོང་བ། ཞེས་པ་འདིས་མི་རྟག་པ་གསུང་གི་ཡོད།
    དེ་ཡང་བློ་ལྡོག་རྣམ་བཞི་ལྟར་བྱས་ན་དལ་འབྱོར་དོན་ཆེན་རྙེད་དཀའ་དང༌། འཆི་བ་མི་རྟག་པ།
    ལས་རྒྱུ་འབྲས། འཁོར་བའི་ཉེས་དམིགས་བཅས་ཀྱིས་ཐར་པར་དཀྲི་བའི་ཐོག་ཏུ་འཁྲིད་གནང་གི་ཡོད།
    ཡང་སྐྱེས་བུ་ཆུང་འབྲིང་ཆེ་གསུམ་དུ་ཕྱེ་སྐབས། དལ་འབྱོར་དོན་ཆེན་རྙེད་དཀའ་དང༌། འཆི་བ་མི་རྟག་པ།
    ངན་འགྲོའི་སྡུག་བསྔལ། སྐྱབས་འགྲོ། ལས་འབྲས་བཅས་གསུང་སྐབས་མངོན་མཐོ་སྒྲུབ་པ་དེ་གསུང་གི་ཡོད།
    སྐྱེས་བུ་ཆུང་ངུའི་ཆོས་སྐོར་གསུངས་པ་འདི་ལྟར་ཡིན། ཚིགས་བཅད་འདིས་མི་རྟག་པ་སྒོམ་པ་དེ་གསུང་གི་ཡོད།
    ང་རང་ཚོའི་ལུས་རྟེན་བཟང་པོ་འདི་གནས་སྐབས་དང་མཐར་ཐུག་གི་འདོད་དོན་ཇི་འདྲ་ཞིག་ཡིན་ཀྱང་བསྒྲུབ་ཐུབ་པའི་ལུས་རྟེན་བཟང་པོ་འདི་ལ་རྟག་པ་དང་བརྟན་པ་མེད།
    དེ་ཡང་སྤྱིར་འཆི་བར་ངེས་ཤིང༌། འཆི་བ་ནམ་ཡོང་ལའང་ཆ་མ་མཆིས་པ་ཡིན། དཔེར་ན། དེ་རིང་ང་ཚོ་འདིར་འཛོམས་པའི་མི་རྣམས་དོ་དགོང་མི་འཆི་ཞེས་བརྒྱ་ཆ་བརྒྱ་ཐམ་པ་ཚོད་མི་ཐིག་པ་ཡིན།
    འོན་ཀྱང་གཟུགས་པོ་བདེ་ཐང་ཡིན་ལ། མཐུན་རྐྱེན་ཡང་འཛོམས་ཡོད་པས་བརྒྱ་ཆ་དགུ་བཅུ་གོ་དགུ་མི་འཆི་བསམ་པ་ལྟ་བུ་ཚོད་ཐིག་པ་ལས།
    བརྒྱ་ཆ་གཅིག་དེ་ཚོད་པ་ཐིག་པ་ཁག་པོ་ཡིན།
  41: གློ་བུར་དུ་རྡབ་སྐྱོན་གྱི་རྐྱེན་ངན་ལྟ་བུ་ཡོང་སྲིད་པ་ཡིན། དེས་ན་སྤྱིར་འཆི་བར་ངེས་ཤིང༌།
    ནམ་འཆི་ངེས་མེད་དུ་གསུངས་ཏེ་ཚེ་ལ་ངེས་པ་མེད་པ་དང༌། མཐུན་རྐྱེན་འཛོམས་མིན་གྱི་སྐད་ཆ་མིན།
    བཟའ་བཏུང་ལོངས་སྤྱོད་པ་ཚེ་འདི་གསོན་པའི་མཐུན་རྐྱེན་ཡིན་ཡང༌། སྐབས་རེ་བཟའ་བཏུང་སྤྱོད་ཉེས་ཀྱིས་ནད་འཕོག་སྟེ་འཆི་བའི་རྐྱེན་བྱེད་པ་ཡོང་གི་ཡོད།
    དེར་བརྟེན་གསོན་པའི་རྐྱེན་ཉིད་ཀྱང་འཆི་བའི་རྐྱེན་དུ་འགྲོ་བ་ཡིན་ཞེས་གསུང་གི་ཡོད།
    དེས་ན་ནམ་འཆི་ངེས་མེད་དང༌། འཆི་བའི་གནས་སྐབས་སུ་རང་ཉིད་ཀྱི་དགའ་ཉེ་བློ་དཀར་ཞེས་ཇི་ཙམ་གྱི་བཟང་པོ་ཞིག་ཡོད་ཀྱང་དེ་རྣམས་བཞག་ནས་འགྲོ་དགོས་པ་ཡིན།
    དཔེར་ན། བླ་མ་ཞིག་ཡིན་ཡང་སློབ་མ་ཇི་ཙམ་ཡོད་ཀྱང་དེ་བཞག་ནས་འགྲོ་དགོས། དཔོན་པོ་ཞེས་འཁོར་གཡོག་མང་ཡོད་ཀྱང་དེ་དག་བཞག་ནས་འགྲོ་དགོས་པ།
    བཟའ་ཚང་གཏན་གྲོགས་ཡིན་ཞེས་མཐུན་པོ་དང་འཆམ་པོ་ཇི་ཙམ་ཡོད་ཀྱང་འཆི་བའི་ཉིན་བཞག་ནས་འགྲོ་རྒྱུ་ལས་བྱ་ཐབས་མེད།
    ཕ་མ་བུ་ཕྲུག་ཅེས་བརྩེ་བ་ཇི་ཙམ་ཞིག་ཡོད་ཀྱང་ཐམས་ཅད་བཞག་ནས་འགྲོ་དགོས་པ་ཡིན། སྐབས་དེར་གཉེན་ཉེ་དུ་གང་གིས་ཀྱང་མི་ཕན་པ་ཧ་ཅང་གསལ་པོ་ཡིན།
    དེ་བཞིན་རང་གི་རྒྱུ་ནོར་ལོངས་སྤྱོད་དང༌། དངུལ་ཁང་དུ་དངུལ་བཅོལ་ཇི་ཙམ་ཡོད་པ་དེ་དག་ཚང་མ་བཞག་རྒྱུ་ལས་དེ་དག་གིས་ཕན་ཐོགས་གང་ཡང་མེད།
    འཆི་བའི་གནས་སྐབས་སུ་ལོངས་སྤྱོད་ཀྱིས་མི་ཕན་ལ། གཉེན་བཤེས་ཀྱིས་ཀྱང་མི་ཕན། ཐ་ན་རང་གི་ལུས་བདེ་ཐང་དང༌།
  42: སྟོབས་དང་ལྡན་པ་ཇི་འདྲ་ཞིག་ཡོད་ཀྱང་འཆི་བའི་ཉིན་དེར་བཞག་རྒྱུ་ལས་དེས་ཕན་ཐོགས་གང་ཡང་མེད།
    དེས་ན་སྐྱེ་བ་ཕྱི་མ་ཞེས་འཇིག་རྟེན་ཕྱི་མ་ལྔ་པའི་ལམ་ལ་ཞུགས་པའི་གནས་སྐབས་སུ་ཕན་པ་ནི་ང་རང་ཚོའི་ཤེས་པའི་རྒྱུད་སྟེང་ལ་དགེ་བའི་བག་ཆགས་བཟང་པོ་ཞིག་ཡོད་ན།
    དེས་ཕན་པ་ལས་དེ་མིན་གང་གིས་ཀྱང་ཕན་ཐོགས་མེད། ཚེ་འདི་དང་འབྲེལ་བ་དང༌། གཙོ་བོ་ལུས་འདི་དང་འབྲེལ་བའི་ཕུན་ཚོགས་ཇི་ཙམ་ཡོད་ཀྱང༌།
    ལུས་འདི་བཞག་པའི་ཉིན་དེར་ཕན་ཐོགས་རྩ་བ་ནས་མེད་པ་གསལ་པོ་ཡིན། སེམས་དང་འབྲེལ་བའི་སེམས་ཀྱི་ཡོན་ཏན་དང༌།
    དེ་ཡང་སེམས་ཀྱི་བག་ཆགས་མཐུག་པོ་ཞིག་ཡོད་ན། སེམས་ཕྲ་མོའི་སྟེང་ལ་དེའི་ནུས་པ་ཆེ་བ་ཡོད་པ་ལྟ་བུ་ཞིག་ཡོད།
    དེ་ལྟར་མེད་པར་སེམས་རགས་པའི་སྟེང་ལ་བག་ཆགས་ཡོད་པ་སྟེ། དཔེར་ན། ང་རང་ཚོས་ཚེ་འདིར་སློབ་གཉེར་བརྒྱབ་པ་རྣམས་ཚེ་ཕྱི་མ་དྲན་མཁན་རིགས་འགའ་ཞིག་ཡོད་པ་ལས།
    དེ་མིན་ཕལ་མོ་ཆེས་དྲན་གྱི་མེད། འོན་ཀྱང་སེམས་གོམས་པའི་དབང་གིས་སེམས་ཀྱི་གཏིང་ལ་བག་ཆགས་བཞག་པ་ཞིག་ཡིན་ན།
    སྐྱེ་བ་ཕྱི་མ་དྲན་པ་ལ་ཕལ་ཆེར་ཤུགས་ཆེ་བ་ཡོད། དེ་ཡང་བག་ཆགས་འཇོག་བྱེད་དེ་ཇི་ཙམ་གོམས་འདྲིས་ཤུགས་ཆེ་བ་ཡོད་པ་དེའི་ཚོད་ཀྱིས་ཁྱད་པར་ཡོད།
    དཔེར་ན། རྨི་ལམ་ལ་ཆ་བཞག་ན། ཉི་མོའི་བྱ་གཞག་གི་ནང་དུ་སེམས་ལ་བདེ་སྡུག་གི་ཚོར་བ་ཤུགས་ཆེ་བ་མྱངས་པ་དེ་རྨི་ལམ་གྱི་གནས་སྐབས་སུ་དེ་ཉིད་གསལ་བ་གཏོང་གི་ཡོད།
  43: ཉིན་གྱི་ཆུ་ཚོད་བཅོ་ལྔ་བཅུ་དྲུག་དེའི་རིང་ལ་བཟང་ངན་མཐོང་ཐོས་སོགས་ཀྱི་ཚོར་བ་འདྲ་མིན་མང་པོ་ཞིག་ཡོང་གི་ཡོད་པ་ཚང་མ་རྨི་ལམ་ལ་ཡོང་བའི་ངེས་པ་མེད།
    སེམས་ནང་ཚོར་བ་ཤུགས་དྲག་པོ་བྱུང་བ་དེ་རྨི་ལམ་ལ་སླེབས་ཀྱི་ཡོད། དེ་ལྟར་སྐྱེ་བ་ཕྱི་མ་ལ་དགེ་བའི་བག་ཆགས་ཞེས་པ་དེ་ཚེ་འདིར་ཇི་ཙམ་གྱིས་གོམས་འདྲིས་ཆེ་བ་ཡོད་པ་དེས་ཕན་ཐོགས་ཆེ་བ་ཡོང་བ་ཡིན།
    ལས་ཀྱིས་འཁོར་བའི་སྤྱི་གང་དང༌། ། ཉེ་བ་གང་དུ་གོམས་པ་གང༌། ། སྔོན་ཆད་གང་ཡིན་སྲིད་བྱེད་ཅིང༌།
    ། སྔ་མ་སྔ་མ་རྣམ་སྨིན་གྱུར། ། ཞེས་གསུངས་པ་དེ་དངོས་བདེན་ཡིན། དེས་ན་ཕན་པ་ནི་ཆོས་ཁོ་ན་ཡིན།
    གུང་ཐང་རིན་པོ་ཆེས། ཚེ་འདི་ལ་ཆ་བཞག་ཀྱང༌། སེམས་ཀྱི་ཡོན་ཏན་དེས་ཚེ་འདི་ལ་ཕན་གྱི་ཡོད།
    ཚེ་ཕྱི་མ་ལ་ཡང་སེམས་སྟེང་གི་ཡོན་ཏན་དགེ་བའི་བག་ཆགས་ཡོད་ན་དེས་ཕན་གྱི་ཡོད། ཇི་ཙམ་གྱིས་ཚེ་འདི་ལ་བཟང་པོའི་ཡོན་ཏན་གོམས་འདྲིས་ཆེ་བ་ཡོད་པ་དེའི་ཚོད་ཀྱིས་སྐྱེ་བ་རྗེས་མ་དེ་ཡང་བཟང་པོའི་ཡོན་ཏན་དེ་ངམ་ངམ་ཤུགས་ཤུགས་ཀྱིས་སླེབས་ཡོང་བ་ཡིན།
    ཕྱི་ཡི་རྐྱེན་ཕྲན་བུ་ཞིག་འཛོམས་ན་ལམ་སང་དེ་དག་ཡོང་བ་ཞིག་ཡིན། ང་རང་ལ་ཆ་བཞག་ཀྱང་ཕལ་ཆེར་འདི་ལྟར་བརྗོད་ཐུབ་པ་ཞིག་འདུག
    ཚེ་སྔོན་མ་སྟོང་ཉིད་ཀྱི་ལྟ་བ་དང༌། བྱང་ཆུབ་ཀྱི་སེམས་སོགས་ལ་གོམས་པ་དང་རྒྱུས་ཡོད་ཕྲན་བུ་ཡོད་ས་རེད།
    དེས་རྐྱེན་པས་ཚེ་འདིར་དཀའ་ལས་དེ་ཙམ་མ་བརྒྱབ་ཀྱང་ཡོང་བ་ཞིག་ཡིན།
  44: ཡང་དེང་སྐབས་ཀྱི་ལག་རྩལ་རིགས་འགའ་ཞིག་ངས་རྩ་བ་ནས་ཤེས་ཀྱི་མི་འདུག དེ་ནི་ཚེ་སྔོན་མ་མེད་པ་ཡིན་ལ་མ་གོམས་པའི་རྟགས་གསལ་པོ་ཡིན།
    དེས་ན་རིག་གནས་ཀྱི་སྡེ་ཚན་གཅིག་གྱུར་ཞིག་ཡིན་ཡང༌། རིགས་འགའ་ཞིག་ལས་སླ་པོར་ཤེས་ཐུབ་པ་དང༌།
    ལ་ལ་ཤེས་དཀའ་བ་ནི་སྔར་གྱི་གོམས་པའི་ཁྱད་པར་ཞིག་ཡིན། དེས་ན་ཚེ་ཕྱི་མ་ཞེས་པ་དེ་ཟིན་སྐབས་དངོས་གནས་ཕན་ཐོགས་ཡོད་པ་ནི་ཚེ་འདིར་དགེ་བའི་བློ་ཞིག་སྐྱེས་པ་དང༌།
    དེ་ལ་བརྟེན་ནས་ལས་བཟང་པོ་ཞིག་བསགས་པས་ལས་ཀྱི་བག་ཆགས་ཤིག་ཡོང་བ་དང༌། ལས་ཞིག་པས་ཞིག་པའི་རྒྱུན་ཞིག་ཀྱང་ཡོང་བ་མ་ཟད།
    གཙོ་བོ་ནི་ཤེས་པའི་སྟེང་དུ་དེའི་ནུས་པ་ཞིག་ཡོད་པ་དེས་ཕན་གྱི་ཡོད། དེས་ན། ཚེ་འདི་བློས་བཏང་རྒྱལ་སྲས་ལག་ལེན་ཡིན།
    །ཞེས་པ་ནི་ཚེ་འདིའི་ལྟོ་གོས་གཏམ་གསུམ་གྱིས་མཚོན་པའི་ཚེ་འདིའི་བདེ་སྐྱིད་ཁོ་ན་དང་འབྲེལ་བའི་དོན་རྣམས་ཧ་ཅང་གལ་ཆེན་དུ་བརྩི་རྒྱུ་མེད་ཅིང༌།
    ང་ཚོར་ལུས་ཤིག་ཐོབ་པའི་རྗེས་སུ་ཚེ་འདི་འཚོ་བའི་དོན་དུ་ལོངས་སྤྱོད་ཀྱི་མཐུན་རྐྱེན་དང༌།
    ལུས་བདེ་ཐང་སོགས་དགོས་པས་ཚེ་སྒྲུབ་དང་གཡང་སྒྲུབ་ལྟ་བུ་བྱེད་འོས་པ་ཡིན། འོན་ཀྱང་དེ་ཁོ་ན་བསྒྲུབ་བྱའི་གཙོ་བོར་བཞག་ན་ནོར་འཁྲུལ་ཡིན་ཞེས་གསུང་གི་ཡོད།
    གྲོགས་ངན་སྤོང་བ། ལྔ་པ་འགལ་རྐྱེན་གྲོགས་ངན་སྤོང་བ་ནི། འདི་ནས་བཟུང་སྐྱབས་འགྲོ་དང་འབྲེལ་ནས་དགེ་བའི་བཤེས་གཉེན་བསྟེན་ཚུལ་གསུང་གི་ཡོད།
    དགེ་བའི་བཤེས་གཉེན་བསྟེན་པའི་ཞོར་དུ་སྡིག་གྲོགས་དེ་ཡང་གསུང་གི་ཡོད།
  45: དེ་ཡང་སུ་གང་ཟག་གང་དང་འགྲོགས་ན་རང་གི་ངང་གིས་ཆགས་སྡང་འཕེལ་བ་དང༌། ཐོས་བསམ་བསྒོམ་པའི་བྱ་བ་ཉམས་པར་འགྱུར་བ།
    དེ་བཞིན་བྱམས་དང་སྙིང་རྗེ་མེད་པར་བྱེད་པའམ་ཉམས་པར་བྱེད་མཁན་ནི་གྲོགས་ངན་ཡིན་ཞེས་གསུངས་ཡོད།
    དེང་གི་དུས་སུ་དཔེར་ན། ཉེ་ཆར་ཨ་རིའི་སྲིད་འཛིན་གྱི་བཀའ་སློབ་ཅིག་ཏུ། སློབ་ཕྲུག་རྣམས་ཀྱིས་དུས་ཚོད་ཕལ་མོ་ཆེ་བརྙན་འཕྲིན་དང་གློག་བརྙན་བལྟ་བར་བཏང་བའི་རྐྱེན་གྱིས་སློབ་སྦྱོང་དང༌།
    རང་སྦྱོང་བྱ་རྒྱུ་སོགས་ལྷོད་ཡངས་སུ་འགྲོ་བ་དང༌། རྒྱ་དཀར་ནག་གཉིས་ཀྱི་སློབ་ཕྲུག་རྣམས་དེ་ལྟ་བུའི་མགོ་འཁོར་རྣམ་གཡེང་ཉུང་བ་ཡོད་སྟབས།
    སློབ་སྦྱོང་གི་གྲུབ་འབྲས་ལེགས་པ་ཡོད་ཅིང༌། མ་འོངས་པར་རྒྱ་དཀར་ནག་གི་སློབ་མ་རྣམས་ཀྱི་ཤེས་ཚད་ཨ་རིའི་སློབ་མའི་ཤེས་ཚད་ཀྱི་གོང་དུ་འགྲོ་ཉེན་ཡོད།
    དེ་ལུགས་ཨ་རིའི་སློབ་ཕྲུག་རྣམས་ཀྱིས་སློབ་སྦྱོང་ཡག་པོ་བྱེད་དགོས་ཞེས་གསུངས་འདུག དེ་ནི་བདེན་པའི་གནས་ཚུལ་ཡིན།
    དེང་སྐབས་སློབ་ཕྲུག་རྣམས་ནས་ངེས་དགོས་པར། བརྙན་འཕྲིན་ནང་གསར་འགྱུར་དང༌། ཤེས་ཡོན་གྱི་སྐོར་བསྟན་པ་དེ་ཚོ་སློབ་སྦྱོང་ཡིན་པས་སྐྱོན་དེ་ཙམ་མེད།
    དེ་མིན་ལྟད་མོ་ཟློས་གར་འཁྲབ་པ་སོགས་ལ་མགོ་འཁོར་ན་མི་ཚེ་སྟོང་ཟད་དང༌། མིག་ལ་གནོད་པ།
    དུས་ཚོད་ཆུད་ཟོས་འགྲོ་བ་དེ་དག་སྡིག་གྲོགས་ཡིན་པས་སྙིང་པོ་མེད། སློབ་སྦྱོང་བྱེད་སྐབས་ཕན་ཐོགས་མེད་པ་དང༌།
    དགེ་སྦྱོར་སྒྲུབ་སྐབས་ཕན་ཐོགས་མེད་པ་རྣམས་ནི་སྡིག་གྲོགས་ཀྱི་ཕྱོགས་སུ་འགྲོ་གི་ཡོད།
    དེ་ལ་བརྟེན་ནས་དུས་བཟང་རྣམ་གཡེང་གི་དབང་དུ་གཏོང་བ་ནི་ཆུད་ཟོས་ཀྱི་གཙོ་བོ་ཞིག་ཡིན།
  46: དེས་ཐོས་པ་དང༌། བསམ་པ། བསྒོམ་པའི་བྱ་བ་རྣམས་ཉམས་པར་བྱེད་ཀྱི་ཡོད། དེ་བཞིན་དེང་སྐབས་བརྙན་འཕྲིན་གྱི་ནང་མི་བསད་པ་དང༌།
    འཁྲུག་པ་རྒྱག་པ། མེ་མདའ་བརྒྱབ་པ་ལྟ་བུ་མང་པོ་བསྟན་པ་དེས། ཕྲུ་གུ་ཆུང་ཆུང་རྣམས་དེ་ལ་དབྱིངས་ཞུགས་པ་ལྟ་བུ་ཡོང་གི་འདུག
    ངོས་རང་ཆུང་ངུའི་སྐབས་སྒྲུང་ཐོས་པ་ཞིག་ལ། སྔར་ཕྲུ་གུ་གཉིས་ལྷ་སར་འཁྱམ་འཁྱམ་དུ་འགྲོ་སྐབས།
    བཤན་པས་ལུག་བསད་པ་ཞིག་མཐོང་ཞིང༌། རྗེས་སུ་ཁོང་གཉིས་ཀྱིས་དེ་ལྟར་རྩེད་མོ་རྩེས་ཏེ་གཅིག་གིས་ལུག་གི་ཚུལ་དང༌།
    ཅིག་ཤོས་ཀྱིས་བཤན་པའི་ཚུལ་ལྟར་བྱས་ནས་རྐང་ལག་ཐག་པས་བསྡམས། པུས་མོའི་འོག་ཏུ་གནན་ནས་དངོས་སུ་གྲི་བཙུགས་ཏེ་སྔར་བཤན་པས་ལུག་བསད་པ་ལྟར་བྱས་པས།
    རྩེད་མོ་རྩེ་སྐབས་ཀྱང་དེ་ལྟར་བྱས་ཏེ་ལུག་གི་ཚུལ་བྱེད་མཁན་དེས་ཨ་ཚ་ཞེས་བརྗོད་པ་དང༌།
    བཤན་པའི་ཚུལ་བྱེད་མཁན་དེས་ཨ་ཚ་མ་ཟེར། འབའེ་བརྗོད་ཅེས་བཤད་པ་རེད་ཟེར། གང་ལྟར་ཉིན་མོ་མཐོང་བ་ལྟར་བྱས་ཡོད།
    དེ་ལྟར་བརྙན་འཕྲིན་ནང་མེ་མདའ་བརྒྱབ་པ་མཐོང་བ་དེས། ཕྲུ་གུ་ཆུང་ངུ་དེ་ཚོ་རྩེད་མོ་རྩེ་སྐབས་ཀྱང་མེ་མདའ་རྒྱག་པའི་ཚུལ་དང་རྣམ་འགྱུར་བསྟན་གྱི་ཡོད།
    དེ་ལྟར་བརྙན་འཕྲིན་ནང་མི་བསད་པ་དང༌། མི་སྐྱོ་པོ་སྡུག་བསྔལ་གྱིས་མནར་བ་མང་པོ་མཐོང་སྐབས་ཉམས་ལེན་བྱེད་ཤེས་མཁན་ཞིག་ཡིན་ན།
    ཨ་ཙི་བསམ་པའི་ཐོག་ནས་དེ་ཉིད་དམིགས་རྟེན་དུ་བཞག་སྟེ། རང་གི་ཐུན་དང་ཐུན་མཚམས་ཀྱི་གནས་སྐབས་སུ་དེ་རྣམས་བློར་ཤར་བ་བྱས་ཏེ་སྙིང་རྗེ་གོང་ནས་གོང་དུ་སྤེལ་བ་དང༌།
  47: སྡུག་བསྔལ་དང་འབྲལ་འདོད་ཀྱི་བློ་གོང་ནས་གོང་དུ་སྤེལ་བ༑ ཉོན་མོངས་ཀྱི་ཉེས་དམིགས་དང་ལས་ངན་པའི་འབྲས་བུར་བསམ་བློ་གཏོང་བ་བཅས་ལ་ཕན་ཐོགས་ཡོད།
    དེ་མིན་ལྟད་མོའི་རྣམ་པའི་ཐོག་ཏུ་ཕྱིན་ན། གང་འཚམས་ནས་རང་ཉིད་ལ་དེའི་གོམས་གཤིས་འཇགས་ནས་དངོས་སུ་མི་ཞིག་སྡུག་བསྔལ་གྱི་མནར་བ་དང༌།
    མི་གཉིས་གསོད་རེས་བྱེད་པ་ལྟ་བུ་མཐོང་ཡང་སེམས་ལ་ཚོར་བ་དེ་ཙམ་མེད་པ་དེ་འདྲ་དེང་སང་ཡོང་གི་འདུག
    ཨ་རི་སོགས་སུ་རང་དགར་མེ་མདའ་བརྒྱབ་ནས་མི་བསད་པའི་གནས་ཚུལ་ཡོང་གི་ཡོད། དེས་ན་སྡིག་པའི་གྲོགས་དང་འགྲོགས་ན་དེ་དང་མཚུངས་པའི་སྡིག་སྤྱོད་འཕེལ་ཞིང༌།
    བྱམས་དང་སྙིང་རྗེ་ཉམས་པར་བྱེད་པ་དང༌། ཐོས་བསམ་བསྒོམ་པའི་བྱ་བ་ལ་གཡེང་བར་བྱེད་པས།
    དེ་དག་ཐག་བསྲིངས་ནས་སྤོང་དགོས་ཞེས་གསུངས་པ་ཡིན།། བཤེས་གཉེན་བསྟེན་པ། དྲུག་པ་མཐུན་རྐྱེན་བཤེས་གཉེན་བསྟེན་ཚུལ་ནི།
    ཞེས་པས་སྐྱེས་བུ་གང་ཞིག་བསྟེན་ན། རང་བཞིན་གྱིས་སྲོག་གཅོད་དང༌། མ་བྱིན་ལེན། ལོག་གཡེམ།
    དེ་བཞིན་རྫུན། ཕྲ་མ། ཚིག་རྩུབ། ངག་བཀྱལ། བརྣབ་སེམས་དང༌། གནོད་སེམས། ལོག་ལྟས་མཚོན་པའི་མི་དགེ་བཅུ་ཀུན་སློང་དང་བཅས་པ་རིམ་གྱིས་ཉུང་ངུ་འགྲོ་བ་སྟེ།
    དཔེར་ན། ང་རང་ཚོ་བོད་པའི་གཤིས་ཀ་ལ། རང་བཞིན་གྱིས་འབུ་སྲིན་གསོད་པ་ལ་ཅུང་ཟད་འཛེམས་ཟོན་བྱེད་ཀྱི་ཡོད།
    དེ་ཡང་ཕྲུ་གུ་གཅིག་གིས་འབུ་ཞིག་གསོད་པར་རྩོམ་སྐབས་གཞན་གྱིས་སྙིང་རྗེ་མ་གསོད་སྡིག་པ་ཡོད་ཅེས་སྡིག་པའི་རྣམ་གྲངས་དང༌།
    ལས་འབྲས་སོགས་ཇི་བཞིན་མ་ཤེས་ཀྱང༌།
  48: སྤྱིར་བཏང་གི་ཁ་རྒྱུན་དུ་སེམས་ཅན་བསད་ན་སྡིག་པ་ཡོད་པས་བྱེད་མི་རུང༌། སྙིང་རྗེ་ཞེས་བརྗོད་པ་ཞིག་ང་ཚོའི་གོམས་གཤིས་སུ་འཇགས་ཡོད།
    དེ་ཚོའི་གྲས་ནི་ཧ་ཅང་རྩ་བ་ཆེན་པོ་ཡིན། དེས་ན་གང་ཞིག་བསྟེན་ན་རང་བཞིན་གྱིས་ཉེས་པ་ཆུང་ངུ་འགྲོ་བ་དང༌།
    ཉེས་པ་ལ་ཉེས་པར་མཐོང་ནས་ཉེས་པ་ཉུང་དུ་འགྲོ་བ། ཉེས་པ་ཇི་ཙམ་ཉུང་དུ་ཕྱིན་པ་དེའི་ཚོད་ཀྱིས་དཀར་པོའི་ཡོན་ཏན་གོང་ནས་གོང་དུ་འཕེལ་བར་མ་ཟད།
    ལྷག་པར་ཆེད་དུ་གཉེར་ནས་ཐོས་བསམ་སྒོམ་གསུམ་ལ་བརྩོན་པ་དང༌། དྲན་ཤེས་བག་ཡོད་བསྟེན་པ།
    བྱམས་བརྩེ་བསྟེན་པ་སོགས་ཀྱི་ཐོག་ནས། ཡོན་ཏན་ཡར་ངོའི་ཟླ་ལྟར་འཕེལ་གྱུར་བས། །ཞེས་གསུངས་པ་ལྟར་གྱི་རྐྱེན་བྱེད་མཁན་གྱི་དགེ་བའི་བཤེས་གཉེན་དེ་རང་གི་སྲོག་ལྟར་གཅེས་པར་འཛིན་ནས་བསྟེན་དགོས་ཞེས་གསུངས་པ་ཡིན།
    བཤེས་གཉེན་དམ་པ་ཞེས་གསུངས་པ་ནི། བཤེས་གཉེན་མཚན་ཉིད་ཚང་བ་ཞིག་དགོས་ཤིང༌། བཤེས་གཉེན་ནི་དགེ་བའི་བཤེས་གཉེན་ཏེ༑
    གང་ལ་བརྟེན་ནས་དགེ་བ་གོང་ནས་གོང་དུ་འཕེལ་བའི་གྲོགས་དང་མཐུན་རྐྱེན་དུ་འགྲོ་མཁན་གྱི་དགེ་བའི་མཛའ་བཤེས་ཤིག་ལ་དགེ་བའི་བཤེས་གཉེན་ཞེས་བརྗོད་པ་ཡིན།
    དེས་ན་བཅོམ་ལྡན་འདས་ཀྱིས་དགེ་བའི་བཤེས་གཉེན་དེ་ཧ་ཅང་གལ་ཆེར་གསུངས་ཡོད། དགེ་བའི་བཤེས་གཉེན་གལ་གནད་ཆེན་པོ་ཡིན་སྟབས།
    དགེ་བའི་བཤེས་གཉེན་གྱི་མཚན་ཉིད་ནི། འདུལ་བ་འཁྲིད་མཁན་ཞིག་ཡིན་ན། འདུལ་བའི་གནས་ཀྱི་བླ་མ་ནས་བཟུང་ཚེ་བླ་མའི་མཚན་ཉིད་དམ་བླ་མའི་འོས་ཆོས་གང་དང་གང་ཞིག་དགོས་པ་རྣམས་ཞིབ་ཚགས་ཀྱི་ཐོག་ནས་གསུངས་ཡོད།
  49: དེ་བཞིན་མདོ་སྡེའི་གནས་སྐབས་སུ་ཡང༌། དགེ་བའི་བཤེས་གཉེན་གྱི་འོས་ཆོས་གང་དག་དགོས་པ་ཧ་ཅང་གསལ་པོ་གསུངས་ཡོད།
    དེ་ནས་རྒྱུད་སྡེའི་སྐབས་རྒྱུད་སྡེ་གོང་འོག་གི་གདམས་པ་སྟོན་མཁན་གྱི་བླ་མ་དེ་མཚན་ཉིད་དམ་འོས་ཆོས་འདི་དང་འདི་ཚང་དགོས་ཞེས་འོས་ཆོས་རྣམས་གསུངས་ཡོད།
    དེས་ན་ཆོས་བཤད་ཤེས་ཙམ་ཞིག་གི་དྲུང་ནས་ཆོས་ཉོན་ཞེས་གསུང་གི་མེད། བཅོམ་ལྡན་འདས་ཀྱིས།
    དོན་སྤྱོད་པ་དང༌། དོན་མཐུན་པ་ཞེས་གསུངས་ཏེ་ང་རང་ཚོར་བླང་དོར་གྱི་གནས་སྟོན་མཁན་གྱི་དགེ་བའི་བཤེས་རང་ཉིད་ཀྱིས་ང་ཚོར་སྟོན་རྒྱུའི་བླང་དོར་དེ་ཉམས་ལེན་ཆ་ཚང་བྱེད་མཁན་ཞིག་དགོས་པ་ཡིན།
    དེས་ན་དོན་སྤྱོད་པ་དང༌། དོན་མཐུན་པ་ཞེས་པ་དེ་གསུངས་པ་ཡིན། མི་གཞན་ལེགས་ཉེས་བླང་དོར་གྱི་གནས་ཚུལ་བཞིན་དུ་སྤྱོད་པར་འགོད་མཁན་ཞིག་དང༌།
    གཞན་ལ་ཇི་ལྟར་བླང་དོར་གྱི་གནས་སྟོན་པ་དེ་རྣམས་རང་ཉིད་ཀྱིས་ཀྱང་དེ་དང་མཐུན་པའི་ཉམས་ལེན་ཁ་ཞེ་ངོ་ལྐོག་མེད་པར་བྱེད་མཁན་ཞིག་ཡིན་དགོས་པས་ན།
    དོན་སྤྱོད་པ་དང་དོན་མཐུན་པ་ཞེས་གསུངས་པ་ཡིན། རྗེ་བདག་ཉིད་ཆེན་པོས་ཇི་སྐད་དུ། དེ་ཡང་རང་མ་དུལ་བས་གཞན་འདུལ་བ་གནས་མེད་པར་གསུངས་པས་གཞན་འདུལ་བའི་བླ་མ་དེས་ཐོག་མར་རང་གི་རྒྱུད་བཏུལ་བ་ཞིག་དགོས་སོ།
    །འོ་ན་ཇི་ལྟར་བཏུལ་བ་ཞིག་དགོས་སྙམ་ན། གང་བྱུང་བྱུང་གི་སྒྲུབ་པ་བྱས་ནས་རྟོགས་པའི་ཡོན་ཏན་དུ་མིང་བཏགས་པ་རེ་རྒྱུད་ལ་ཡོད་པས་མི་ཕན་པས་རྒྱལ་བའི་བསྟན་པ་སྤྱི་དང་མཐུན་པའི་རྒྱུད་འདུལ་ལུགས་ཤིག་དགོས་ཏེ༑
  50: དེ་ནི་བསླབ་པ་རིན་པོ་ཆེ་གསུམ་དུ་ངེས་པས་དུལ་བ་ལ་སོགས་པ་གསུམ་གསུངས་སོ། །ཞེས་ལམ་རིམ་ཆེན་མོར་གསུངས་ཡོད།
    དེས་ན་བླ་མའམ་དགེ་བའི་བཤེས་གཉེན་ཞེས་པ་ནི། གཞན་རྒྱུད་འདུལ་བའི་ཐབས་སྟོན་མཁན་ཞིག་ཡིན་པས་ན།
    གཞན་རྒྱུད་འདུལ་བའི་ཐབས་སྟོན་མཁན་རང་ཉིད་ཐོག་མར་རྒྱུད་དུལ་བ་ཞིག་དགོས་པ་ཡིན། བླ་མ་རང་ཉིད་ཆོག་མི་ཤེས་ཤིང༌།
    རྒྱས་སྤྲོས་ཆེན་པོ་བྱེད་མཁན་ཞིག་གིས་གཞན་ལ་རྒྱས་སྤྲོས་སྤོང་དགོས། ཆོག་ཤེས་བསྟེན་དགོས་ཞེས་ཇི་ལྟར་བརྗོད་དགོས་སམ།
    དེ་ལྟ་བུའི་མཚན་ཉིད་ཚང་བའི་བཤེས་གཉེན་དམ་པ་བསྟེན་དགོས་ཞེས་གསུངས་པ་ཡིན། འོ་ན་ཤེས་ཚད་ཇི་ཙམ་ཡོད་མེད་སྐད་ཆ་ཉན་ན་ཤེས་མོད་ཀྱང༌།
    རྒྱུད་དུལ་མིན་ནི་ལམ་སང་མི་ཤེས་པ་ཡིན། མི་རྫུན་ཤོད་མཁན་འགའ་ཞིག་མདུན་དུ་རྒྱུད་དུལ་མདོག་ཁ་པོ་དང༌།
    གཏིང་ནས་མ་དུལ་བ་དེ་འདྲ་ཡོང་བ་ཡིན། དེ་ཇི་ལྟར་བྱེད་དགོས་སམ་ཞེ་ན། ཆོས་བཅུ་པའི་མདོ་ལས།
    དུ་བ་ལས་ནི་མེར་ཤེས་དང༌། ། ཆུ་སྐྱར་ལས་ནི་ཆུར་ཤེས་ལྟར། ། བྱང་ཆུབ་སེམས་དཔའ་བློ་ལྡན་གྱི།
    ། རིགས་ནི་མཚན་མ་དག་ལས་ཤེས། ། ཞེས་དང༌། དེ་བཞིན། མཚོ་ན་གནས་པའི་ཉ་ནི་རབ་གང་ཀྱང༌།
    །ཆུ་ཡི་རླབས་ཀྱིས་འགྱུར་བ་རྣམས་ཀྱིས་སྟོན། །ཞེས་པ་ལྟར་དགེ་བའི་བཤེས་གཉེན་གྱི་ལུང་དང་རྟོགས་པའི་ཡོན་ཏན་ཇི་འདྲ་ཞིག་ཡོད་མེད་ཡུན་རིང་འདྲིས་ནས་བརྟག་ཞིབ་བྱས་ན་ཚོད་ཐིག་པ་ཡིན།
    དཔེ་ནི། རྒྱ་མཚོའི་ནང་དུ་ཡོད་པའི་ཉ་རིགས་རྣམས་ཧོབ་སྟེ་རྒྱ་མཚོའི་སྟེང་ནས་མི་མཐོང་ཡང༌།
  51: སྒུག་ནས་བལྟས་ན་ཆུ་ཡི་རླབས་ཀྱིས་འདེད་པ་དང༌། ཡང་ན་ཉ་རང་ཉིད་ཀྱིས་འཕག་འཚག་བརྒྱབ་པ་བཅས་ལས་ཉ་རྣམས་མཐོང་བ་ལྟར་ཡིན།
    དེ་ནི་རྒྱ་མཚོར་བལྟས་པ་ཙམ་གྱིས་ཉ་ཡོད་པ་མི་ཤེས་པས། ངང་སྒུག་བྱས་ནས་བལྟས་ན་གང་འཚམས་ནས་ཉ་ཡོད་པའི་རྟགས་མཚན་རྣམས་མཐོང་ཐུབ་པའི་དཔེ་དེ་བཞིན་དུ།
    ཕ་རོལ་པོའི་གཤིས་རྒྱུད་དུལ་ཡོད་མེད་ནི་བརྟག་དཔྱད་རིམ་པར་བྱེད་དགོས་པ་ཡིན། ངས་ནམ་རྒྱུན་འདི་ལྟར་བརྗོད་ཀྱི་ཡོད།
    དེ་བཞིན་ཕྱག་དཔེའི་ནང་དུ། ལོ་ནི་བཅུ་གཉིས་བར་དུ་བརྟག །ཅེས་གསུངས་པ་ལྟར་བླ་སློབ་བར་གྱི་འབྲེལ་བ་ནི་ཡུན་རིང་བརྟག་དཔྱད་བྱེད་དགོས་ཞེས་གསུངས་ཡོད།
    ཚོད་མ་ཐིག་པར། ཆོས་རྗེ་ས་པཎ་གྱིས་གསུངས་པ་ལྟར། ཁྱི་དང་གློ་བ་འཕྲད་པ་ལྟར་མི་བྱ་བར་བརྟག་དཔྱད་ཞིབ་འཇུག་ཡག་པོ་ཞིག་བྱེད་དགོས་ཞེས།
    རྟ་དང་ནོར་བུ་ལ་སོགས་ཀྱི། ། ཅུང་ཟད་ཙམ་གྱི་ཉོ་ཚོང་ལའང༌། ། ཀུན་ལ་འདྲིས་ཤིང་དཔྱོད་པར་བྱེད།
    ། ཅེས་གསུངས་པ་ལྟར་ཚེ་རབས་གཏན་གྱི་མདུན་མ་དེ་བླ་མ་མཚན་ཉིད་ཚང་བ་ལ་རག་ལས་པ་ཡིན། ཆོས་ནི་ཁྱི་ཡི་ཟས་བཞིན་དུ།
    །གང་འཕྲད་ན་ཡང་ལེན་པ་སྤོང༌། །ཞེས་ས་པཎ་གྱིས་གསུངས་ཡོད། དེས་ན་བརྟག་དཔྱད་བྱེད་རྒྱུ་ཧ་ཅང་གལ་ཆེན་པོ་གསུངས་ཡོད།
    ལོ་བཅུ་གཉིས་ཙམ་བར་བརྟག་དཔྱད་བྱེད་དགོས་བྱུང་ཡང་བརྟག་དཔྱད་བྱེད་འོས་པ་ཡིན་ཞེས་གསུངས་ཡོད།
    དེས་ན་བླ་མ་དེ་ཇི་འདྲ་ཞིག་ཡོད་མེད་སློབ་མས་བླ་མར་གསོ་མྱུལ་བཙུགས་རྒྱུ་དེ་གལ་ཆེན་པོ་ཡིན།
    མདོར་ན་ཇི་ལྟར་ཡོད་མེད་བརྒྱ་ཆ་བརྒྱ་ཐམ་པ་ཚོད་ཐིག་པ་ཞིག་དགོས་པ་ལས།
  52: དེ་མིན་ཁྲི་མཐོན་པོ་ཞིག་སྟེང་དུ་བཞུགས་པའི་བླ་མ་ཡིན་ནོ་ཅོག་ལ་ཆ་འཇོག་བྱ་རྒྱུ་མེད།
    ང་ལ་ཆ་བཞག་ཀྱང་ཁྱེད་རང་ཚོའི་ངོས་ནས་བརྟག་དཔྱད་བྱེད་དགོས་པ་ཡིན། རྒྱལ་བ་རིན་པོ་ཆེ་རེད་ཅེས་ལམ་སང་དད་པའི་རྗེས་སུ་མི་འབྲང་བར་བརྟག་དཔྱད་བྱེད་རྒྱུ་གལ་ཆེན་པོ་ཡིན།
    དེ་ལྟ་བུའི་བཤེས་གཉེན་དམ་པ་རང་གི་ལུས་ལས་ཀྱང་གཅེས་པར་འཛིན་པ་ནི་རྒྱལ་སྲས་ལག་ལེན་ཡིན་ཞེས་གསུངས་ཡོད།།
    སྐྱབས་འགྲོ་བཤད་པ། བདུན་པ་བསྟན་པའི་འཇུག་སྒོ་སྐྱབས་འགྲོ་བཤད་པ་ནི། དེ་ཡང་གཙོ་བོ་ནི་གོང་དུ་ཞུས་པ་ལྟར།
    རྗེ་བདག་ཉིད་ཆེན་པོས་མཛད་པའི་རྟེན་འབྲེལ་བསྟོད་པ་ལས། ཨེ་མའོ་སྟོན་པ་ཨེ་མའོ་སྐྱབས།
    ། ཨེ་མའོ་སྨྲ་མཆོག་ཨེ་མའོ་མགོན། ། རྟེན་ཅིང་འབྲེལ་འབྱུང་ལེགས་གསུངས་པའི། ། སྟོན་པ་དེ་ལ་བདག་ཕྱག་འཚལ།
    ། ཞེས་རྟེན་ཅིང་འབྲེལ་བར་འབྱུང་བའི་དེ་ཁོ་ན་ཉིད་འདོམས་པར་མཛད་མཁན་གྱི་སྟོན་པ་དེ་ལ་བདག་ཕྱག་འཚལ་ཞེས་གསུངས་ཡོད།
    རྟེན་ཅིང་འབྲེལ་བར་འབྱུང་བའི་ལྟ་བ་བདག་འཛིན་གྱི་གཉེན་པོ་ཡིན་ཞིང༌། བདག་འཛིན་གྱི་གཉེན་པོས་བྱམས་སྙིང་རྗེ་བྱང་ཆུབ་ཀྱི་སེམས་སྐྱེ་བའི་གྲོགས་ཀྱང་བྱེད་ཀྱི་ཡོད།
    མགོན་པོ་ཀླུ་སྒྲུབ་ཀྱིས་བྱང་ཆུབ་སེམས་འགྲེལ་ལས། དེ་ལྟར་སྟོང་པ་ཉིད་འདི་ནི། ། རྣལ་འབྱོར་པ་ཡིས་བསྒོམ་བྱས་ན།
    ། གཞན་གྱི་དོན་ལ་ཆགས་པའི་བློ། ། འབྱུང་བར་འགྱུར་བ་ཐེ་ཚོམ་མེད། ། ཅེས་དེ་ཁོ་ན་ཉིད་ཀྱིས་ལྟ་བ་མཐོང་བ་དེས་སེམས་ཅན་གཞན་ལ་བརྩེ་བའམ་ཆགས་པ་ངང་གིས་སྐྱེ་ཡོང་གི་རེད་ཅེས་སྙིང་རྗེ་དེ་གསུང་གི་ཡོད།
  53: འགྲོ་ལ་ཆགས་པས་ཀུན་ཆགས་མཛད། །ཅེས་པའི་ཆགས་པ་དེ་ཡིན། དེས་ན་སྟོང་ཉིད་ཀྱི་ལྟ་བ་ཧ་ཅང་གལ་ཆེན་པོ་ཆགས་ཀྱི་ཡོད།
    གཙོ་བོ་ནི་སྟོན་པ་བཅོམ་ལྡན་འདས་རྟེན་འབྱུང་གི་དེ་ཁོ་ན་ཉིད་རང་དབང་གི་སྒོ་ནས་འདོམས་པར་མཛད་མཁན་ཞིག་ཡིན་པས་ན་སྟོན་པ་བླ་ན་མེད་པ་སྟེ།
    ཨེ་མའོ་སྟོན་པ་ཞེས་གསུངས་ཡོད། ཨེ་མའོ་སྐྱབས་ཞེས་པ་ནི། སྡུག་བསྔལ་གྱི་རྩ་བ་བྱེད་མཁན་མ་རིག་པའི་དངོས་ཀྱི་གཉེན་པོ་ཕྱིན་ཅི་མ་ལོག་པར་སྟོན་མཁན་ཡིན་པའི་ཆ་ནས།
    མ་རིག་པ་ལས་གྲོལ་བའི་ཐར་པའི་གོ་འཕང་སྟོན་མཁན་གྱི་སྟོན་པ་ཞིག་ཡིན་པས་ན། ཨེ་མའོ་སྟོན་པ་ཨེ་མའོ་སྐྱབས།
    །ཞེས་པ་ལྟར་གྱི་སྐྱབས་གནས་དེ་ཡིན། ཨེ་མའོ་སྨྲ་མཆོག་ཅེས་པས་ཆོས་རྣམས་ཀྱི་ཡིན་ལུགས་མཐར་ཐུག་དེ་ཇི་བཞིན་འདོམས་པར་མཛད་མཁན་ཞིག་ཡིན་པས་ན།
    སྨྲ་བ་ཟླ་མེད་པ་ཡིན་ཞིང༌། སྟོན་པ་གཞན་སུས་ཀྱང་མ་གསུངས་པ་ཞིག་སྟོན་པ་བཅོམ་ལྡན་འདས་ཀྱིས་གསུངས་ཡོད་པས་ན།
    ཨེ་མའོ་སྟོན་པ་ཨེ་མའོ་སྐྱབས། །ཨེ་མའོ་སྨྲ་མཆོག་ཅེས་གསུངས་པ་ཡིན། ཨེ་མའོ་མགོན་ཞེས་པ་ནི།
    དེ་ལྟ་བུའི་རང་གཅེས་འཛིན་གྱི་གཉེན་པོར་ཤེས་བྱའི་སྒྲིབ་པ་གཉིས་སྣང་འཁྲུལ་པའི་དྲི་མ་སྤོང་མི་ཐུབ་པའི་རྩ་བ་ནི།
    སྟོང་ཉིད་ཀྱི་ལྟ་བ་གཅིག་པུ་མིན་པར་བྱང་ཆུབ་ཀྱི་སེམས་ལ་ཐུག་གི་ཡོད། སྟོང་ཉིད་ཀྱི་ལྟ་བ་ཇི་ཙམ་ཞིག་ཡོད་ཀྱང་དེ་ཙམ་གྱིས་གཉིས་སྣང་འཁྲུལ་པའི་དྲི་མ་ཟད་མི་ཐུབ།
    གཉིས་སྣང་འཁྲུལ་པའི་དྲི་མ་ཟད་པ་ལ། བྱང་ཆུབ་སེམས་ཀྱི་སྟོབས་ཤུགས་ཀྱིས་སྟོང་ཉིད་སྒོམ་པའི་དེ་ལྟ་བུའི་དོན་དམ་བྱང་ཆུབ་ཀྱི་སེམས་བསྒོམས་པ་དེ་ལ་བརྟེན་ནས་ཤེས་སྒྲིབ་སྤོང་གི་ཡོད་སྟབས།
  54: ཤེས་སྒྲིབ་སྤོང་བའི་རྐྱེན་གཙོ་བོ་ནི་བྱང་ཆུབ་ཀྱི་སེམས་ལ་ཐུག་ཡོད། དེས་ན་རྫོགས་ཆེན་གྱི་ཆོས་སྐད་ཀྱི་ནང་དུ།
    ངོ་བོ་ཀ་དག རང་བཞིན་ལྷུན་གྲུབ། གདངས་འགག་མེད་ཐུགས་རྗེ་སྟེ་བྱང་ཆུབ་ཀྱི་སེམས་ཞེས་པ་དེས་གཞན་དོན་སྒྲུབ་པ་དང༌།
    ཀུན་སློང་དེས་ལོངས་སྐུ་གཞན་དོན་རྣམ་པ་ཐམས་ཅད་མཁྱེན་པ་ཞེས་པ་དེ་ཡོང་བ་ནི་བྱང་ཆུབ་ཀྱི་སེམས་ཀྱིས་བྱེད་ཀྱི་ཡོད།
    དེས་ན་ཨེ་མའོ་མགོན་ནམ་སྲིད་ཞིའི་མགོན་ཞེས་པ་དེ་འདིའི་ཐོག་ཏུ་སླེབས་ཡོང་གི་ཡོད། ཨེ་མའོ་སྟོན་པ་ཨེ་མའོ་སྐྱབས།
    ། ཨེ་མའོ་སྨྲ་མཆོག་ཨེ་མའོ་མགོན། ། ཞེས་པ་ལྟར་དེ་དག་ཡིན་པའི་སྒྲུབ་བྱེད་གཙོ་བོ་ནི།
    རྟེན་ཅིང་འབྲེལ་འབྱུང་ལེགས་གསུངས་པའི། །སྟོན་པ་དེ་ལ་བདག་ཕྱག་འཚལ། །ཞེས་གསུངས་པ་དེ་ཡིན།
    དེར་བརྟེན་སྟོན་པ་དང་སྐྱབས་གནས་དེ་འདྲ་ཞིག་དགོས་ཞེས་གསུངས་པ་དང༌། དེ་མིན་རང་ཡང་ལས་ཉོན་གྱི་གཞན་དབང་ཅན་དུ་སོང་ནས་འཁོར་བའི་བཙོན་རར་བཅིངས་པའི་འཇིག་རྟེན་པའི་ལྷ་ཞིག་སྐྱབས་སུ་མི་འོས་པས་ན།
    དེའི་ཕྱིར་ཡུལ་གང་ལ་སྐྱབས་སུ་མཆི་ན་གཏན་གྱི་བདེ་བ་མཐར་ཐུག་ཞི་བའི་གོ་འཕང་ངམ། ངེས་ལེགས་ཐར་པ་དང་ཐམས་ཅད་མཁྱེན་པའི་གོ་འཕང་སྟེར་བར་བྱེད་མཁན་གྱི་བསླུ་བ་མེད་པའི་སྐྱབས་གནས་དཀོན་མཆོག་གསུམ་པོ་དེ་ལ་སྐྱབས་འགྲོ་བྱེད་པ་ནི་རྒྱལ་སྲས་ཀྱི་ལག་ལེན་ཡིན་ཞེས་གསུངས་པ་ཡིན།
    དེ་ནི་རྗེ་བཙུན་བྱམས་མགོན་གྱི་མངོན་རྟོགས་རྒྱན་ལས། སྐབས་དང་པོའི་རྣམ་མཁྱེན་གྱི་ཆོས་བཅུ་གསུངས་པའི་སྐབས་སུ།
    སེམས་བསྐྱེད་པ་གདམས་ངག་དང༌། །ཞེས་སེམས་བསྐྱེད་པའི་གདམས་ངག་མཐར་ཐུག་མན་ངག་བཅུ་ཞེས་པ་དེ་ཉིད་ཡིན།
  55: དེའི་ནང་དུ། སྒྲུབ་པ་བདེན་པ་རྣམས་དང་ནི། ། སངས་རྒྱས་ལ་སོགས་དཀོན་མཆོག་གསུམ། ། ཞེས་གསུངས་པ་ལྟར་གྱི་གོ་རིམ་ནི།
    ནང་པ་སངས་རྒྱས་པའི་སྐྱབས་གནས་ངོ་སྤྲོད་བྱེད་པའི་རྩ་བ་འདི་ཉིད་ཡིན། གཞི་བདེན་པ་གཉིས་ལ་བརྟེན་ནས་བདེན་བཞིའི་རྣམ་གཞག་དང༌།
    འགོག་ལམ་གྱི་ཆོས་གཉིས་བཤད་པའི་ཐོག་ནས་ཆོས་དཀོན་མཆོག་གཏན་ལ་ཕབ་ཅིང༌། དེ་ལྟ་བུའི་ཆོས་དཀོན་མཆོག་རྒྱུད་ལྡན་གྱི་སློབ་པའི་དགེ་འདུན་གཏན་ལ་ཕབ།
    དེ་ལ་བརྟེན་ནས་མི་སློབ་པའི་དགེ་འདུན་དཀོན་མཆོག་སྐུ་བཞིའི་བདག་ཉིད་ཀྱི་སངས་རྒྱས་དེ་ཉིད་གཏན་ལ་ཕབ་པ་བཅས་འདི་ལྟར་དུ་འགྲོ་དགོས་པ་ཡིན།
    ཆོས་འགོག་ལམ་རྒྱུད་ལ་ལྡན་པ་ཞིག་ལ་འཕགས་པའི་གང་ཟག་ཅེས་བརྗོད་ཀྱི་ཡོད། དེ་ལ་སློབ་པ་དང་མི་སློབ་པའི་འཕགས་པ་གཉིས་ཡོད།
    དེས་ན་ཆོས་དཀོན་མཆོག་འགོག་ལམ་གཉིས་རང་རྒྱུད་ལ་ལྡན་པ་ནི་འཇིག་རྟེན་ལས་འདས་པའི་རྟོགས་པ་སྐྱེ་བ་ཞིག་ལ་བརྗོད་པ་དང༌།
    འགོག་ལམ་གྱི་བསྡུས་པའི་ཆོས་དཀོན་མཆོག་རྒྱུད་ལ་མི་ལྡན་པའི་བྱང་སེམས་སྦྱོར་ལམ་པ་མན་ཆད་ནི་སོ་སྐྱེ་ཆགས་ཀྱི་ཡོད།
    སྤྱིར་བཏང་གི་ལྷ་སྲུང་རྣམས་ཀྱི་ནང་དུ་ཡང་སོ་སྐྱེའི་རིགས་གཅིག་དང༌། འཕགས་པའི་རིགས་གཅིག་བཅས་ཡོད།
    དཔེར་ན། ས་བརྒྱད་པ་ཐོབ་པའི་ས་བརྒྱད་སེམས་དཔའ་དང༌། ས་བཅུའི་དབང་ཕྱུག་ཅེས་པ་ལྟ་བུ་ཡོང་གི་ཡོད།
    དཔེར་ན། མགོན་པོར་ཆ་མཚོན་ན༑ ས་བཅུའི་དབང་ཕྱུག་མགོན་པོ་ནི། །ཞེས་གསུངས་པ་ལྟར་ས་བཅུའི་དབང་ཕྱུག་ཅེས་གསུང་གི་ཡོད།
    དེ་ནི་འཕགས་པ་ཡིན་པས་དགེ་འདུན་དཀོན་མཆོག་གི་གྲས་ཡིན།
  56: དེ་མིན་བསྟན་མ་བཅུ་གཉིས་དང༌། རྒྱལ་པོ་སྐུ་ལྔ། དེ་བཞིན་ནང་པ་སངས་རྒྱས་པའི་གཞུང་ལྟར་བྱས་ཏེ་བརྗོད་ན༑
    ཚངས་པ་དང༌། ཁྱབ་འཇུག དྲག་པོ་སོགས་ཀྱང་སོ་སྐྱེ་སྟེ་འཇིག་རྟེན་པའི་གྲས་ཆགས་ཀྱི་ཡོད།
    ང་རང་ཚོས་སྐྱབས་སུ་འགྲོ་བའི་དམིགས་ཡུལ་ཆོས་མྱང་འདས་ཐར་པ་དོན་དུ་གཉེར་ནས་སྐྱབས་སུ་མཆི་མཁན་ཞིག་ཡིན་པས་ན།
    དེའི་སྐྱབས་སྟོན་པ་པོ་དེ་ཡང་ཐར་པར་བགྲོད་པའི་ཐབས་རང་དབང་གི་སྒོ་ནས་སྟོན་མཁན་ཞིག་དགོས་པ་ཡིན།།
    ཐར་པ་སྒྲུབ་པའི་རྒྱུ་རང་གི་རྒྱུད་ལ་མངོན་དུ་གྱུར་པ་ཞིག་དགོས་པ་ལས། དེ་ལྟར་མེད་པ་ཞིག་སྐྱབས་གནས་ཆགས་ཀྱི་མེད།
    འཕྲལ་གྱི་འཕྲིན་ལས་བཅོལ་བ་ལྟ་བུ་ཡོང་བ་ལས་དཀོན་མཆོག་ཆགས་མི་ཐུབ་པ་ཡིན། དེས་ན་བོད་པའི་སྤྱི་ཚོགས་ཀྱི་ནང་དུ་རང་གི་སྐྱེས་ལྷ་དང༌།
    ཡུལ་ལྷ་སོགས་ལ་ཧ་ཅང་རྩ་ཆེན་དུ་བརྩི་བ་ནི་རང་ཉིད་ལ་སོ་སྐྱེ་དང་འཕགས་པའི་རྣམ་དབྱེ་འབྱེད་པའི་རྣམ་དཔྱོད་མེད་པར་བརྟེན་ལྷ་འདྲེ་ཐ་མལ་གྱི་རིགས་བསྟེན་པ་དེ་རིགས་ཡོང་གི་ཡོད་པ་རྣམས་ནི་ནོར་འཁྲུལ་ཡིན།
    དེས་ན་གོང་ས་སྐུ་ཕྲེང་བཅུ་གསུམ་པ་ཆེན་པོས་དོལ་རྒྱལ་བསྟེན་གསོལ་བྱེད་མཁན་གྱི་རིགས་རྣམས་སྐྱབས་འགྲོའི་བསླབ་བྱ་དང་འགལ་གྱི་རེད་ཅེས་བཀའ་ནན་ཕེབས་པ་བྱུང་ཡོད།
    དེ་ནི་བདེན་པའི་གནས་ཚུལ་ཡིན། དོལ་རྒྱལ་ལ་ཆ་བཞག་ན་འཇིག་རྟེན་དྲེགས་པ་དང༌། དྲེགས་པའི་ནང་ནས་ཀྱང་རྩོད་གཞི་ཅན་གྱི་དྲེགས་པ་ཞིག་ཡིན།
    ལོ་ངོ་བཞི་བརྒྱ་ཙམ་གྱི་རིང་ལ་རྩོད་པ་ཁོ་ནའི་ཐོག་ཏུ་བསྡད་ཡོད། དེ་རིགས་ནི་ནང་པ་སངས་རྒྱས་ཀྱི་བསྟན་པ་བསླད་ཅིང་ཉམས་འཆལ་དུ་འགྲོ་བའི་རྒྱུ་རྐྱེན་ཆགས་ཀྱི་ཡོད།
  57: དེས་ན། སྐྱབས་འགྲོའི་ཚིགས་སུ་བཅད་པའི་རྒྱལ་སྲས་ལག་ལེན་འདི་ཉིད་གསུངས་པ་ཡིན།། དངོས་གཞི་སྐྱེས་བུ་གསུམ་གྱི་ལམ་བསྟན་པ།
    ༽ སྐྱེས་བུ་ཆུང་ངུའི་ལམ། དངོས་གཞི་སྐྱེས་བུ་གསུམ་གྱི་ལམ་བསྟན་པ་ལ་གསུམ་ལས། དང་པོ་སྐྱེས་བུ་ཆུང་ངུའི་ལམ་ངན་འགྲོའི་སྡུག་བསྔལ་ལ་འཇིགས་ནས་སྡིག་པ་སྤོང་བ་ནི།
    ཞེས་པ་འདིས་ལས་འབྲས་ཀྱི་རྣམ་གཞག་གསུངས་པ་ཡིན། ལམ་རིམ་ལྟར་ན་ཕྱི་མ་དོན་གཉེར་གྱི་བློ་སྦྱངས་པ་དང༌།
    ཕྱི་མར་བདེ་བའི་ཐབས་བསྟན་པ་ཞེས་གསུང་གི་ཡོད། འདིའི་གོ་རིམ་ནི་ཕྱི་མ་དོན་གཉེར་གྱི་བློ་སྐྱེ་བ་ལ།
    དལ་འབྱོར་དོན་ཆེ་རྙེད་དཀའ་དང༌། འཆི་བ་མི་རྟག་པ་བསམ་པ་གཉིས་དང༌། ཕྱི་མར་བདེ་བའི་ཐབས་བསྟན་པ་དེ་ལ།
    སྐྱབས་འགྲོ་དང༌། ལས་འབྲས་གཉིས་གསུངས་པ་ཡིན། སྐྱབས་འགྲོའི་རྣམ་གཞག་གོང་དུ་ཞུས་ཟིན་ཅིང༌།
    ལས་འབྲས་ཀྱི་རྣམ་གཞག་བཤད་པ་དེ་ལ། ཤིན་ཏུ་བཟོད་དཀའི་ངན་སོང་སྡུག་བསྔལ་རྣམས། ། ཞེས་པ་ནི་ནང་པ་སངས་རྒྱས་པའི་གཞུང་དུ་སྡུག་བསྔལ་གསུམ་གསུང་གི་ཡོད།
    དེ་ཡང༌། སྡུག་བསྔལ་གྱི་སྡུག་བསྔལ་དང༌། འགྱུར་བའི་སྡུག་བསྔལ། ཁྱབ་པ་འདུ་བྱེད་ཀྱི་སྡུག་བསྔལ་དང་གསུམ་གསུངས་ཡོད།
    དེ་ལྟར་སྡུག་བསྔལ་གསུམ་གསུངས་པའི་ནང་གི་སྐབས་འདིའི་སྡུག་བསྔལ་ནི། དུད་འགྲོས་ཀྱང་ངོས་འཛིན་ཐུབ་པའི་སྡུག་བསྔལ་གྱི་སྡུག་བསྔལ་དེ་ཉིད་གཙོ་བོར་གསུང་གི་ཡོད།
    དེས་ན་ཤིན་ཏུ་བཟོད་པར་དཀའ་བའི་འབྲས་བུ་ངན་སོང་གི་སྡུག་བསྔལ་གྱི་སྡུག་བསྔལ་དེ་རྒྱུ་གང་གི་དབང་གིས་བྱུང་ཞེ་ན།
    རྒྱུ་བསོད་ནམས་མ་ཡིན་པའི་ལས་སམ་སྡིག་པའི་ལས་ཀྱིས་བྱུང་བས་སྡིག་པའི་ལས་ཀྱི་འབྲས་བུར་གསུངས་པ་ཡིན།
  58: ཐུབ་པས་གསུངས་ཞེས་པ་ནི། དེ་ལྟ་བུའི་ལས་འབྲས་ཕྲ་ཞིང་ཕྲ་བ་རྣམས་ནི་ཤིན་ཏུ་ལྐོག་གྱུར་ཡིན་པས་ལུང་ལ་བརྟེན་ནས་ཡིད་ཆེས་རྙེད་དགོས་པ་ཞིག་དང༌།
    ལུང་དེ་ཡང་དཔྱད་པ་གསུམ་གྱིས་དག་པ་ཞིག་དགོས་པ་ཡིན། དེ་ལྟ་བུའི་ཐོག་ནས་ཐུབ་པས་གསུངས་ཞེས་པའི་དོན་ཡིན།
    སྐབས་འདིར་བསོད་ནམས་མ་ཡིན་པའི་ལས་སམ་སྡིག་པའི་ལས་ཞེས་པ་ནི། མི་དགེ་བཅུ་ཞེས་པ་དེ་ཡིན།
    དེ་ཡང༌། ལུས་ཀྱི་ལས་ནི་རྣམ་པ་གསུམ། །ངག་གི་རྣམ་པ་བཞི་དག་དང༌། །ཡིད་ཀྱི་ལས་ནི་རྣམ་གསུམ་སྟེ།
    །མི་དགེ་བཅུ་པོ་སྤང་བར་བགྱི། །ཞེས་གསུངས་པའི་སྡིག་པ་མི་དགེ་བ་བཅུའི་ལས་རྣམས་སྡོམ་དགོས་ཞེས་གསུངས་པ་ཡིན།
    གང་ལགས་ཤེ་ན། རྒྱུ་དེ་བསགས་ན་དེའི་འབྲས་བུ་ངན་སོང་གི་སྡུག་བསྔལ་གྱི་སྡུག་བསྔལ་བཟོད་པར་དཀའ་བ་ཡོང་གི་ཡོད་སྟབས།
    འབྲས་བུ་དེ་མི་འདོད་པ་ཞིག་ཡིན་པས་ན། འབྲས་བུ་དེ་རང་རང་གི་རྒྱུ་ལ་བརྟེན་ནས་ཡོང་དགོས་སྟབས།
    རྒྱུ་སྡིག་པའི་ལས་དེ་སྡོམ་དགོས་ཞེས་གསུངས་པ་ཡིན།། ༽ སྐྱེས་བུ་འབྲིང་གི་ལམ། གཉིས་པ་སྐྱེས་བུ་འབྲིང་གི་ལམ་སྲིད་པའི་བདེ་ལ་མ་ཆགས་པར་ཐར་པ་དོན་དུ་གཉེར་བ་ནི།
    ཞེས་པ་འདིས་སྐྱེས་བུ་འབྲིང་གི་རྣམ་གཞག་གསུངས་པ་ཡིན། སྐྱེས་བུ་འབྲིང་ཞེས་པ་ནི་ཁ་སང་བརྗོད་པ་བཞིན།
    བློ་ཡི་རིམ་པ་མཐོ་རུ་ཕྱིན་ཏེ། ཚེ་འདིའི་སྣང་ཞེན་དང་ལྟོ་གོས་ཁོ་ནར་བསམ་བློ་གཏོང་བ་དེ་སེལ་ནས་སྐྱེ་བ་ཕྱི་མར་བསམ་བློ་གཏོང་དགོས་ཀྱི་སྙམ་པའི་ཐོག་ནས་སྡིག་སྤོང་དགེ་སྒྲུབ་སྟེ།
  59: རང་ཉིད་ཀྱིས་མ་དགའ་བའི་དགྲ་བོ་གསོད་པ་དང༌། རང་གི་འདོད་པའི་དངོས་པོ་དབང་ཡོད་ཀྱིས་རྐུ་འཕྲོགས་བྱེད་པ་དང༌།
    རྫུན་དང་ཕྲ་མ། གཡོ་སྒྱུ་ཁྲམ་གསུམ། དེ་བཞིན་བཙན་གཡེམ་བྱེད་པ་སོགས་ཀྱིས་འཕྲལ་དུ་རང་གི་དགོས་མཁོ་ཅུང་ཟད་སྒྲུབ་པ་ཡོང་སྲིད།
    དཔེར་ན་རྐུན་མ་བརྐུས་ནས་དངུལ་འབེལ་པོ་ཡོང་བ་དང༌། ཧམ་པ་བཤད་ནས་རྒྱུ་དངོས་རག་པ་ལྟ་བུ་ཡོང་གི་ཡོད།
    དེ་ནི་ཚེ་འདི་ཁོ་ནར་བསམ་བློ་བཏང་བ་དང༌། ལས་འབྲས་ཁྱད་དུ་སད་ནས་བྱེད་ཀྱི་ཡོད། དེ་ལྟར་ཚེ་འདིའི་སྣང་ཞེན་ཁོ་ནར་བསམ་བློ་བཏང་ནས་མི་ཚེ་བསྐྱལ་ན།
    དེ་ལ་བསམ་བློ་ཡག་པོ་ཞིག་བཏང་ན་ཚེ་འདི་ཡང་སྐྱིད་པ་གང་ཡང་མེད། དཔེར་ན། འཛམ་གླིང་འདིའི་ཐོག་དམག་འཁྲུག་མང་པོ་རྒྱག་པ་དང༌།
    མི་གསོད་ཁྲག་སྦྱོར་མང་པོ་ཞིག་བྱེད་ཀྱི་འདུག དེ་དག་ནི་ཚེ་ཕྱི་མའི་དོན་དུ་གསོད་རེས་བྱེད་པ་ཞིག་མིན་པར་ཚེ་འདི་སྐྱིད་པ་ཞིག་བྱུང་ན་བསམས་ནས་གསོད་རེས་བྱེད་ཀྱི་ཡོད།
    རང་དང་གཞན། དགྲ་དང་གཉེན་ཞེས་བཤད་ནས་བསད་ནས་ཨེ་དྲགས། རྫུན་བཤད་ནས་ཨེ་དྲགས། ཧམ་པ་བཤད་ནས་ཨེ་དྲགས་ཀྱི་ཐོག་ནས་མི་ཚེ་སྐྱེལ་གྱི་ཡོད།
    དེ་དག་ནི་ཚེ་འདིའི་བདེ་སྐྱིད་ཁོ་ནར་བསམ་བློ་བཏང་བ་ཕྱིན་ཅི་ལོག་ཏུ་སྤྱད་ནས་ཚེ་འདིའི་བདེ་སྐྱིད་སྒྲུབ་ཀྱི་ཡོད་ཀྱང་སྐྱིད་པ་གང་ཡང་མེད།
    དགྲ་གཅིག་བཏུལ་ན་དགྲ་གཉིས་ཡོང་བ་དང༌། དགྲ་གཉིས་བཏུལ་ན་དགྲ་བཞི་ཡོང་བ་ནི་འཇིག་རྟེན་གྱི་ཆོས་ཉིད་ཡིན།
    དཔེར་ན། ཨ་རིའི་སྲིད་འཛིན་སྦུ་ཤུ་ཁོང་ཉིད་མི་ཧ་ཅང་ཡག་པོ་ཞིག་ཡོད་པ་དང༌།
  60: ངེད་གཉིས་ངོ་ཤེས་ཧ་ཅང་ནང་ཚགས་ཡིན། ཁོང་དངོས་གནས་མི་ཁ་རི་ཁ་ཐུག་བསམ་པ་རྣམ་དག་ཆེ་འདྲིས་ཆུང་འདྲིས་ཧ་ཅང་ཡག་པོ་ཞིག་ཡོད།
    འོན་ཀྱང་ཁོང་རང་གི་སྲིད་བྱུས་འཛིན་སྟངས་སམ། ཡང་ན་སློབ་སྟོན་ཕུལ་མཁན་གྱི་དབང་གིས་གང་ལྟར་ཨི་རག་གི་གནས་ཚུལ་དེ།
    བོད་ཀྱི་བརྗོད་ཚུལ་ལྟར་སྐྱོ་མ་ཆེན་པོ་ཞིག་གཡོས་པ་ད་ཆ་སྐྱོ་མ་ལྡག་མ་ཐུབ་པར་ཧ་ཅང་དཀའ་ལས་ཁག་པོ་ཆགས་ཡོད།
    ད་ལྟའང་ཕལ་ཆེར་ཉིན་རེ་མི་གྲངས་སུམ་བཅུ་ནས་བཞི་བཅུའི་བར་འབར་གས་ཀྱི་དོན་རྐྱེན་འོག་ཚེ་སྲོག་ཤོར་གྱི་ཡོད།
    མི་ལ་ང་རྒྱལ་དང༌། ཁོང་ཁྲོ། འཁོན་འཛིན་བཅས་ཀྱི་དབང་དུ་འགྲོ་སྐབས་མི་སྨྱོན་པ་ལྟ་བུ་ཆགས་ཏེ་རང་སྲོག་བློས་བཏང་ནས་གཏོར་བཤིག་གི་ལས་ངན་ཚབས་ཆེན་བྱེད་ཀྱི་ཡོད།
    དེ་དག་གོ་མཚོན་གྱིས་འདུལ་ཐུབ་ཐབས་མེད། ངོས་ནས་གོང་དུ་ཞུས་པ་ལྟར་དགྲ་གཅིག་བཏུལ་ན་དགྲ་གཉིས་ཡོང་བ་དང༌།
    དགྲ་གཉིས་བཏུལ་ན་དགྲ་བཞི་ཡོང་བ་ནི་ཆོས་ཉིད་ཡིན། དགྲ་བོ་ཡོང་བ་དེ་ཡང་སེམས་ཀྱི་འཁོན་འཛིན་དང༌།
    ཞེ་སྡང་སོགས་ཀྱི་དབང་ལས་བྱུང་བ་ཡིན། དངོས་གནས་དགྲ་འདུལ་སྟངས་ཅི་འདྲ་ཡིན་ཞེ་ན། སེམས་ནང་འཁོན་འཛིན་དང༌།
    ཁོང་ཁྲོ། ཞེ་སྡང༌། འཇིགས་སྣང་སོགས་མེད་པ་ཞིག་བཟོ་ཐུབ་ན་དགྲ་མེད་པར་ཆགས་ཀྱི་ཡོད། དགྲ་མེད་པ་བཟོ་སྐབས་གོ་མཚོན་ཐོགས་ཏེ་ཞེད་སྣང་བསྐུལ་ནས་མེད་པར་བཟོ་ཐུབ་ཐབས་མེད།
    བྱམས་པོ་དང་མཛའ་བོ་བྱས་ཏེ་འགྲོགས་འདྲིས་ངང་ཡིན་ལུགས་མིན་ལུགས་བཤད་ནས་ཕ་རོལ་པོར་བརྩེ་དུང་དང་གུས་བཀུར་བྱས་པའི་ཐོག་ནས་དེའི་སེམས་རྒྱུད་རྩུབ་པོ་ཞི་ཐབས་བྱེད་དགོས་པ་ལས།
  61: རྩུབ་པོ་བྱས་ན་ཕན་ཐོགས་གང་ཡང་མེད། དཔེར་ན། ང་ཚོ་བོད་པའི་ཐོག་ཆ་བཞག་ན། རྒྱ་ནག་གུང་ཁྲན་གཞུང་གིས་ཀླད་པ་མཁྲེགས་པོས་གསོད་རྡུང་དང༌།
    རྡུང་རྡེག་ཚ་ནན་གཏོང་དགོས་ཞེས་བརྗོད་པ་དེས་བོད་པ་ཚོ་ཇེ་མཁྲེགས་སུ་འགྲོ་གི་ཡོད། དེ་ནི་འཇིག་རྟེན་གྱི་ཆོས་ཉིད་ཡིན།
    དངོས་གནས་བོད་པར་བྱམས་པོ་བྱས། བོད་པའི་བདེ་སྡུག་ལ་བསམ་བློ་བཏང་ནས་བསམ་པ་རྣམ་དག་བྱས་པ་ཡིན་ན།
    བོད་པ་ཚོའི་སེམས་རང་བཞིན་ཞི་འགྲོ་བ་འདི་ནི་ཆོས་ཉིད་ཡིན། དེས་ན་ཚེ་འདིའི་འདུལ་རྒྱུའི་དགྲ་དང༌།
    སྐྱོང་རྒྱུའི་གཉེན་གཉིས་ལ་ཞེན་ནས་ཕྱིན་ན་ཚེ་འདིར་བདེ་སྐྱིད་མེད་པ་ཧ་ཅང་གསལ་པོ་ཡིན།
    ཚེ་ཕྱི་མར་ཡང་གཞན་ལ་སྡུག་བསྔལ་སྦྱིན་པའི་དབང་གིས་རང་ལ་སྡུག་བསྔལ་མྱོང་དགོས་པ་འདི་ནི་ལས་དང་འབྲས་བུའི་ཆོས་ཉིད་ཡིན།
    ཡག་པོ་བྱས་ན་ཡག་པོ་ཡོང་བ་དང༌། སྡུག་པོ་བྱས་ན་སྡུག་པོ་ཡོང་བ་ཆོས་ཉིད་ཡིན། དེས་ན་ཚེ་འདིར་ཧ་ཅང་ཞེན་ཆགས་བྱེད་པ་ཅུང་ཉུང་དུ་བཏང་ནས།
    ཚེ་ཕྱི་མའི་དོན་འཐུས་མི་ཤོར་བའི་ཐོག་བསམ་བློ་གཏོང་བ་ནི་སྐྱེས་བུ་ཆུང་ངུའི་བྱེད་ཐབས་ཡིན།
    ཚེ་ཕྱི་མར་ཕན་པ་ནི་ཚེ་འདིར་སྡིག་པ་མི་དགེ་བའི་ལས་སྡོམ་སྟེ་སྡིག་ལས་སྤོང་བ་དང༌། སྡིག་པ་སྤོང་བ་དེ་ཡང་སྤྱིར་བཏང་ལས་འབྲས་སྲུང་བ་དང༌།
    སྡིག་པ་སྤོང་བ། སེམས་ཅན་ལ་གནོད་འཚེ་སྤོང་བ་དེ་དག་ནི་ཆོས་ལུགས་ཚང་མ་གཅིག་གྱུར་ཡིན།
    དེ་ཙམ་དུ་མ་ཟད་མི་རྟག་པ་སྒོམ་པ་དང༌། དལ་འབྱོར་ལ་བསམ་བློ་གཏོང་བ་སོགས་ནི་ཚིག་ལ་གསལ་མིན་ཙམ་ལས་དོན་ལ་ཆོས་ལུགས་ཚང་མ་གཅིག་མཚུངས་ལྟ་བུ་ཡིན།
  62: ཡེ་ཤུའི་ཆོས་ལ་ཆ་བཞག་ན། སྐྱེ་བ་རྗེས་མ་ལྷ་ཡུལ་དུ་སྐྱེ་བ་ལྟ་བུ་དམིགས་ཡུལ་དུ་བཞག་ནས།
    ཚེ་འདིར་སྡོམ་པ་བླང་རྒྱུ་ཡོད་ལ༑ གཞན་ལ་གནོད་འཚེ་སྤངས་པ་ཙམ་མིན་པར་གཞན་བདེ་སྒྲུབ་པའི་དོན་དུ་སློབ་གྲྭ་དང་སྨན་ཁང་གི་ལས་ཀ་བྱེད་པ་ལྟ་བུ།
    དཔེར་ན༑ མ་དྷར་ཊེ་རེ་སེའི་རྗེས་འབྲངས་པ་རྣམས་ཀྱི་ཇི་ལྟར་བྱེད་ཀྱི་མི་འདུག་གམ། དངོས་གནས་མི་ཉམ་ཐག་རྣམས་ལ་ཧ་ལས་དགོས་པའི་ལྟ་རྟོག་དང་ཞབས་ཞུ་སྒྲུབ་ཀྱི་ཡོད་པ་དེ་རྣམས་ནི་དཀོན་མཆོག་དགྱེས་པའི་ཆེད་དང༌།
    བསོད་ནམས་གསོག་པའི་སླད་དུ་ལས་ཀ་བྱེད་ཀྱི་ཡོད། དེས་ན་ཚེ་འདིའི་སྣང་ཤས་ལྡོག་པ་དང་རྣམས་ལ་ཡོད་པས།
    ཕལ་ཆེར་ནང་པ་དང་ཐུན་མོང་བ་ལྟ་བུ་ཡིན། འོ་ན་ཁྱད་པར་གང་གིས་འབྱེད་ཀྱི་ཡོད་ཅེ་ན། སྐྱབས་འགྲོས་ཁྱད་པར་འབྱེད་ཀྱི་ཡོད།
    ལས་འབྲས་བསྲུང་རྒྱུ་ཡང་སྐྱབས་འགྲོའི་བསླབ་བྱས་བསྡུས་པའི་ལས་འབྲས་སྲུང་གི་ཡོད་སྟབས་ནང་པ་སངས་རྒྱས་པའི་ཆོས་ཆགས་པ་ཡིན།
    དེ་ནས་རིམ་པ་གཉིས་པ་ནི། ཚེ་འདིར་ང་རང་ཚོ་མངོན་མཐོའི་མི་ལུས་ཐོབ་ཡོད། འོན་ཀྱང་སྐྱེ་རྒ་ན་འཆིའི་སྡུག་བསྔལ་ནི་དུས་ནམ་དུ་ཡང་ཡོད་པ་ཡིན།
    དེ་ཙམ་དུ་མ་ཟད་ཚེ་འདིར་མངོན་མཐོ་ཐོབ་ཀྱང་སྐྱེ་བ་ཕྱི་མ་ཅི་འདྲ་ཡོང་མིན་ཚོད་མི་ཐིག་པས།
    ད་ལྟ་མངོན་མཐོའི་ལུས་རྟེན་ཐོབ་པའི་གནས་སྐབས་སུ་ཡང་སྔར་གྱི་ཉོན་མོངས་གོམས་པའི་དབང་གིས།
    ཉོན་མོངས་ལ་ཉེས་དམིགས་མཐོང་བཞིན་དུ་ཉོན་མོངས་མངོན་དུ་གྱུར་པ་དང༌། ཉོན་མོངས་ཀྱི་གཞན་དབང་དུ་འགྲོ་བ་ཡོང་གི་ཡོད།
  63: དེས་ན་བསམ་བློ་ཡག་པོ་ཞིག་བཏང་ན། སྡུག་བསྔལ་བཟོ་མཁན་དང༌། སེམས་མ་དུལ་བར་བྱེད་མཁན་གྱི་རྩ་བ་ཉོན་མོངས་ཞེས་པ་འདི་ཡིན་པས།
    དེ་མེད་པར་བཟོ་བའི་ཐབས་ཤེས་བྱེད་དགོས། ཉོན་མོངས་མེད་པ་བཟོ་ཐུབ་ཐབས་ཡོད་དམ་མེད་ཅེ་ན།
    བཅོམ་ལྡན་འདས་ཀྱིས་འགོག་པའི་བདེན་པ་ཞེས་གསུངས་པ་ནི། ཉོན་མོངས་མེད་པ་བཟོ་ཐུབ་པ་དང༌།
    ཉོན་མོངས་སྤངས་པའི་བྲལ་བ་ཐོབ་ཐུབ་པ་གསུངས་པ་ཡིན། ཉོན་མོངས་སམ་སྐྱོན་གྱི་རིགས་སྤང་བྱ་གཏན་དུ་སྤངས་པའི་འགོག་པའི་བདེན་པ་ཞེས་པ་ནི།
    འགོག་པ་དང༌། ཞི་བ། གྱ་ནོམ། ངེས་འབྱུང་ཞེས་དེའི་ཁྱད་ཆོས་རྣམས་གསུངས་ཡོད། གྱ་ནོམ་པ་ཞེས་པ་ནི་དངོས་གནས་ཡིད་ཚིམ་པ་དང༌།
    གཏན་དུ་ཞི་བ། སླར་ཡང་རྙོག་དྲ་ཡོང་རྒྱུ་མེད་པ། གཉེན་པོ་བསྟེན་པའི་སྒོ་ནས་སྐྱོན་དེ་འགོག་པ་དང༌།
    འགོག་པ་དེས་གཏན་དུ་ཞི་བ། ཞི་བ་དེ་ཡང་རྙོག་དྲ་མེད་པ་ཙམ་མིན་པར་དངོས་གནས་ཡིད་ཚིམ་ཞིང་གྱ་ནོམ་པ་ཞིག་ཡིན།
    ངེས་འབྱུང་ཞེས་པ་ནི་སྐྱོན་དེ་ལས་གཏན་དུ་ཐར་བ་ཞིག་ལ་གསུང་གི་ཡོད། དེས་ན་བཅོམ་ལྡན་འདས་ཀྱིས་འགོག་པའི་བདེན་པ་ཞེས་གསུངས་པ་དེས།
    སྡུག་བསྔལ་གྱི་རྩ་བ་ཉོན་མོངས་གཏན་དུ་མེད་པ་བཟོ་ཐུབ་པ་ཞིག་ཡོང་བ་གསུང་གི་ཡོད། དེས་ན་ཉོན་མོངས་རྩ་བ་ནས་མེད་པ་བཟོ་བའི་སེམས་ཤུགས་བསྐྱེད་པའི་དོན་དུ་ཉོན་མོངས་ཡོད་ན་སྐྱོན་གང་ཞིག་ཡོད་པ་དེ་བཤད་དགོས་པ་ཡིན།
    སྡུག་བསྔལ་གྱི་སྡུག་བསྔལ་ཙམ་ལ་མི་འདོད་པའི་བློ་ཡོད་པས་ཉོན་མོངས་སྤོང་དགོས་དོན་དེ་ཙམ་མེད།
  64: སྡིག་པ་སྤངས་ན་འགྲིགས་སྙམ། ང་རང་ཚོ་ལྟ་བུ་རིགས་འགའ་ཤས་ལ་འདི་ལྟར་ཡོང་བ་ཡིན། ཆགས་པ་དང༌།
    ཞེ་སྡང་སོགས་ནི་སེམས་ཀྱི་རང་བཞིན་ལྟ་བུ་རེད་བསམ་གྱི་ཡོད། མི་གསོད་པ་དང༌། མི་ལ་ཐུབ་ཚོད་ཤོད་པ།
    མི་ལ་མགོ་སྐོར་གཏོང་བ་སོགས་ནི་གཏན་ནས་མི་རུང་བ་ཡིན། ཆགས་སྡང་ཞེས་པ་དེ་ཡང་སེམས་ཡོད་ན་ཆགས་སྡང་རང་བཞིན་གྱིས་ཡོད་སྙམ་པ་དྲན་གྱི་ཡོད།
    སྔར་མུ་སྟེགས་དཔྱོད་པ་བས་དྲི་མ་སེམས་ཀྱི་རང་བཞིན་ལ་ཞུགས་ཡོད་པས་དྲི་མ་ཟད་པའི་མཐའ་མེད་ཅེས་བརྗོད་ཀྱི་ཡོད།
    ནང་པ་སངས་རྒྱས་པའི་གཞུང་ནས་སེམས་ཀྱི་རང་བཞིན་འོད་གསལ་བ་དང༌། དྲི་མ་གློ་བུར་བ་རེད་ཅེས་གསུངས་ཡོད།
    དེས་ན་ཉོན་མོངས་མེད་པར་བཟོ་བའི་སེམས་ཤུགས་བསྐྱེད་པ་ལ་ཉོན་མོངས་ཇི་སྲིད་གནས་པའི་རིང་ལ་སྐྱོན་གང་ཞིག་ཡོད་པ་དེ་ལ་བསམ་བློ་གཏོང་དགོས་པ་ཡིན།
    དེ་ལ་ང་ཚོས་བདེ་སྐྱིད་དུ་བརྩི་བའི་ཟག་བཅས་ཀྱི་ཚོར་བ་བདེ་བ་དེ་སྡུག་བསྔལ་གྱི་རང་བཞིན་རེད་ཅེས་འགྱུར་བའི་སྡུག་བསྔལ་ངོ་སྤྲད་པ་དང༌།
    དེ་ལྟ་བུའི་སྡུག་བསྔལ་གྱི་སྡུག་བསྔལ་དང༌། འགྱུར་བའི་སྡུག་བསྔལ་གཉིས་ཀ་ཡོང་བའི་རྩ་བ་ནི་ཉེར་ལེན་གྱི་ཕུང་པོ་འདི་ཡོད་པའི་དབང་ལས་བྱུང་བ་ཡིན་ཞེས་འདུ་བྱེད་ཀྱི་སྡུག་བསྔལ་དེ་ངོ་སྤྲད།
    དེ་དག་ལ་བསམ་བློ་ཡག་པོ་ཞིག་བཏང་ན་ཉོན་མོངས་ཀྱི་ཉེས་དམིགས་ཤེས་ཏེ་ཡོང་བ། ཉེས་དམིགས་ཅན་གྱི་ཉོན་མོངས་སྤོང་འདོད་ཀྱི་བློ་སྐྱེ་ཞིང༌།
    ཉོན་མོངས་སྤོང་ཐབས་ཡོད་མེད་ཀྱི་བསམ་བློ་འཁོར་བ་དེ་ནི་སྟོང་ཉིད་ཀྱི་ལྟ་བའི་ཐོག་ཏུ་འགྲོ་གི་ཡོད།
  65: ཉོན་མོངས་ཡག་པོ་ངོས་འཛིན་ཏེ་དེའི་རྩ་བ་གང་ལ་ཐུག་པ་དཔྱོད་སྐབས་གཏི་མུག་བདེན་འཛིན་ལ་ཐུག་པ་ཤེས།
    གཏི་མུག་བདེན་འཛིན་ཞེས་པ་ཡུལ་ལ་ཕྱིན་ཅི་ལོག་ཏུ་རྟོག་པ་ཞིག་ཡིན་པ་ཇི་ལྟར་ཤེས་དགོས་ཤེ་ན༑
    ཡུལ་གྱི་གནས་ལུགས་དེ་རང་བཞིན་གྱིས་སྟོང་པ་ཡིན་པ་དང༌། མ་རིག་པ་དེས་རང་བཞིན་གྱིས་གྲུབ་པར་འཛིན་པ་དེ་ཡག་པོ་ངོ་འཕྲོད་ན༑
    སྡུག་བསྔལ་གྱི་རྩ་བ་ཆོས་རྣམས་རང་བཞིན་གྱིས་གྲུབ་པར་འཛིན་པའི་ཕྱིན་ཅི་ལོག་གི་བློའི་ཞེན་ཡུལ་ཐ་སྙད་དུ་ཡང་མེད་པ།
    ཞེན་ཡུལ་རིགས་པས་བསུན་ཕྱུངས་ཐུབ་པ་ཞིག་ཡིན་པ་དང༌། ཉོན་མོངས་ཟད་རུང་ཡིན་པ། ཉོན་མོངས་ལ་གཉེན་པོ་སྟོབས་ལྡན་ཡོད་པ་མཐོང་ཡོང་གི་ཡོད།
    གཉེན་པོ་དེ་ལ་གོམས་ན། སེམས་ཀྱི་ཡོན་ཏན་ཡིན་པས་སླར་འབད་བརྩོན་ལ་མ་བལྟོས་པར་ངང་གིས་གོང་ནས་གོང་དུ་འཕེལ་བ་ཞིག་དང༌།
    གོམས་པ་མཐའ་མེད་དུ་འཕེལ་ཐུབ་པ་ཞིག་ཡོང་བ་ཤེས་ཤིང༌། དེས་ན་ཐར་པ་ཞེས་པ་ཞིག་ཡོད་ཆོག་པ་འདུག་སྙམ་པ་ཞིག་བློ་ལ་ཤར་ཡོང་བ་གསུང་གི་ཡོད།
    སྲིད་གསུམ་བདེ་བ་རྩྭ་རྩེའི་ཟིལ་པ་བཞིན། ། ཡུད་ཙམ་ཞིག་གིས་འཇིག་པའི་ཆོས་ཅན་ཡིན། །
    ཞེས་སྲིད་པ་གསུམ་གྱི་བདེ་བ་ཅི་འདྲ་ཞིག་ཡིན་ཡང༌། དེ་རྣམས་ནི་མི་རྟག་པ་དང་མི་བརྟན་པ།
    མཐར་རྒུད་པ་བསྡུས་འགྲོ་བ་ཡིན། གང་ལགས་ཤེ་ན། ལས་ཉོན་གྱི་གཞན་དབང་ཅན་ཡིན། ལས་ཉོན་གྱི་གཞན་དབང་ཅན་ཡིན་ཕྱིན་ཆད་ལ་མཐའ་མི་བཟང་བ་ཡིན།
    དེས་ན་སྲིད་པའི་ཕུན་ཚོགས་ཅི་འདྲ་ཞིག་ཡིན་ན་ཡང༌།
  66: མཐའ་མི་བཟང་བར་གུད་པས་བསྡུས་འགྲོ་བ་ཤ་སྟག་ཡིན་ལ། ངོ་བོ་ཉིད་ཀྱིས་གྲུབ་པའི་བདེ་བ་གཅིག་ཀྱང་མེད།
    འོ་ན་ངོ་བོ་ཉིད་ཀྱི་བདེ་བ་ཞེས་བརྗོད་བཞིན་པ་སྟེ། ཐར་པ་དང་འགོག་བདེན་ལ་ཆ་བཞག་ན། དངོས་གནས་འགྱུར་དུ་མེད་པའི་བདེ་བ་དང་ཞི་བ་ཞིག་ཡིན་པས།
    ནམ་ཡང་མི་འགྱུར་ཐར་པའི་གོ་འཕང་མཆོག ། དོན་དུ་གཉེར་བ་རྒྱལ་སྲས་ལག་ལེན་ཡིན། ། གསུངས་པ་ཡིན།
    ཐར་པ་ཞེས་པ་ནི་བཅིངས་པ་ལས་ཐར་བ་དང༌། བཅིངས་པ་ལས་གྲོལ་བ་སྟེ། མདོར་ན་ཉོན་མོངས་པའི་གཞན་དབང་ལས་གྲོལ་བ་ལ་ཐར་པ་ཞེས་བརྗོད་ཀྱི་ཡོད།
    ཉོན་མོངས་པའི་འཆིང་བ་ལས་ཐར་སྐབས་ཐར་པ་ཞེས་བརྗོད། ཉོན་མོངས་བརྒྱ་ཁྲི་བཞི་སྟོང་སོགས་ཉོན་མོངས་ཕྲ་རྒྱས་ལ་ཧ་ཅང་མང་པོ་ཞིག་གསུངས་ཡོད།
    དེ་ཡང་ཕར་རིམ་གྱིས་འདེད་ན་ལྟ་བ་ལྔ་དང་ལྟ་མིན་ལྔ་ཞེས་གསུངས་པ་དང༌། མངོན་པ་འོག་མ་ནས་གསུངས་པ་ལྟར་ན་ལྟ་བ་དང་ལྟ་མིན་བཅུ་བཤད་པ་དང༌།
    གཞན་ཡང་རྩ་ཉོན་དྲུག་དང༌། ཉེ་ཉོན་ཉི་ཤུ་སོགས་མངོན་པ་ཀུན་བཏུས་ལས་གསུངས་ཡོད། དེ་རྣམས་ཕར་དེད་ན་རྩ་བ་ཉོན་མོངས་དུག་གསུམ་ཡིན།
    ཉོན་མོངས་དུག་གསུམ་གྱི་རྩ་བ་ནི་གཏི་མུག་བདེན་འཛིན་ཡིན། སྲིད་པ་འཁོར་ལོའི་དབུས་སུ་གཞི་ནག་པོའི་སྟེང་དུ་བྱ་ཕག་སྦྲུལ་གསུམ་བྲིས་ཡོད།
    ཚད་ལྡན་ལྟར་བྲིས་ན་བྱ་དང་སྦྲུལ་གཉིས་ཕག་པའི་ཁ་ནས་ཐོན་པ་ཞིག་བྲི་དགོས་པ་ཡིན། ཕག་པས་གཏི་མུག་དང༌།
    སྦྲུལ་གྱི་ཞེ་སྡང༌། བྱ་ཡིས་འདོད་ཆགས་བཅས་དུག་གསུམ་མཚོན་གྱི་ཡོད།
  67: དེས་ན་སྦྲུལ་དང་བྱ་དེས་མཚོན་པའི་འདོད་ཆགས་དང༌། ཞེ་སྡང་གཉིས་པོ་དེ་ཡང་ཕག་པའི་ཁ་བྱུང་བ་སྟེ་གཏི་མུག་གིས་བྱུང་བ་ཡིན།
    རྩ་བ་ཉོན་མོངས་ཐམས་ཅད་གཏི་མུག་ལས་བྱུང་བ་ཡིན་ཞེས་གསུང་གི་ཡོད། དེ་ནི་བཅོམ་ལྡན་འདས་ཀྱི་མདོའི་ནང་དུ་ཧ་ཅང་གསལ་པོ་ཡོད་ལ།
    དེའི་དགོངས་པ་བཀྲལ་ནས་མགོན་པོ་ཀླུ་སྒྲུབ་ཀྱིས་ཀྱང༌། ཧ་ཅང་གསལ་པོར་གསུངས་ཡོད། དེ་ནས་ད་དུང་དབུ་མ་བཞི་བརྒྱ་པ་སོགས་ནང་པའི་གཞུང་ཡོད་དོ་ཅོག་ནས་ལྟ་བ་ཕྲ་རགས་ཀྱི་ཐོག་ནས་གཏི་མུག་ངོས་འཛིན་སྟངས་མི་འདྲ་བ་ཡོད་པ་ལས།
    རྩ་བ་མ་རིག་པའི་དབང་གིས་བྱུང་བ་རེད་ཅེས་སྲིད་པ་འཁོར་ལོ་བཤད་སྐབས། སྲིད་པ་འཁོར་ལོའི་རྟེན་འབྲེལ་ཡན་ལག་བཅུ་གཉིས་ཀྱི་ཐོག་མ་དེར་མ་རིག་པ་ཞེས་མིང་བཏགས་ཡོད།
    དངོས་གནས་སྡུག་བསྔལ་འདོད་མཁན་སུ་གཅིག་ཀྱང་མེད། བདེ་བ་འདོད་པ་དང་སྡུག་བསྔལ་མི་འདོད་པ་ཤ་སྟག་ཡིན།
    འོན་ཀྱང་སྡུག་བསྔལ་ཡོང་བ་ནི་མི་ཤེས་པའི་དབང་གིས་བྱུང་བ་ཧ་ཅང་གསལ་པོ་ཡིན། ཤེས་ནས་སྡུག་བསྔལ་དང་དུ་ལེན་མཁན་སུ་ཡང་མི་ཡོང་བ་ཡིན།
    མི་ཤེས་པའི་དབང་གིས་སྡུག་བསྔལ་བཟོ་གི་ཡོད། དེས་ན་སྲིད་པ་འཁོར་ལོའི་རྟེན་འབྲེལ་ཡན་ལག་བཅུ་གཉིས་ཀྱི་དང་པོར་མ་རིག་པ་བཤད་ཡོད།
    དེས་ན་མ་རིག་པ་ལ་སྐྱོན་དུ་བལྟས་ནས། མདོར་ན་མ་རིག་པ་དཔྱིས་ཕྱིན་པ་ངོས་འཛིན་པ་ལ་གཏི་མུག་བདེན་འཛིན་དེ་གསུངས་ཡོད།
    གཏི་མུག་བདེན་འཛིན་ཇི་སྲིད་ཡོད་པ་དེ་སྲིད་དུ་ཉེར་ལེན་གྱི་ཕུང་པོའི་དབང་གིས་སྡུག་བསྔལ་རྒྱུན་མི་ཆད་དུ་ཡོང་བ་གསུངས་ཡོད།
  68: འོ་ན་དེ་ལྟ་བུའི་ལས་ཉོན་དེ་ཇི་ལྟར་སྤོང་དགོས་ཤེ་ན། གཙོ་བོ་ཉོན་མོངས་སྤོང་བ་ནི་བདག་མེད་རྟོགས་པའི་ཤེས་རབ་ཀྱིས་སྤོང་དགོས།
    དེ་ནི་ལྷག་པ་ཤེས་རབ་ཀྱི་བསླབ་པ་ཞེས་པ་འདི་ཡིན། དེ་ལྟ་བུའི་ཤེས་རབ་ཀྱི་བསླབ་པ་དེ་ཉོན་མོངས་ཀྱི་གཉེན་པོ་སྟོབས་དང་ལྡན་པ་ཞིག་ཡོང་བ་ལ།
    བསམ་གཏན་གྱི་གྲོགས་དང་བཅས་པ་ཞིག་དགོས་པ་ཡིན། དེས་ན་ཞི་གནས་སམ་ལྷག་པ་ཏིང་ངེ་འཛིན་གྱི་བསླབ་པ་ཞེས་པ་དེ་ཉིད་དགོས་པ་ཡིན།
    དེ་ཡོང་བ་ལ་དེའི་གཞི་རྩ་ཚུལ་ཁྲིམས་ཀྱི་བསླབ་པ་དགོས་པ་ཡིན། རབ་བྱུང་ཡིན་ན་རབ་བྱུང་གི་ཚུལ་ཁྲིམས་དང༌།
    ཁྱིམ་པ་ཡིན་ན་བཅོམ་ལྡན་འདས་ཀྱིས་ཁྱིམ་པའི་དབང་དུ་བྱས་ནས་དགེ་བསྙེན་གྱི་སྡོམ་པ་སྟེ་ཁྱིམ་པའི་ཚུལ་ཁྲིམས་བཅས་གསུངས་ཡོད།
    ཚུལ་ཁྲིམས་ཀྱི་བསླབ་པ་ནི་གཞི་རྩ་དེ་ཡིན། ཚུལ་ཁྲིམས་ཀྱི་བསླབ་པ་དེའི་ཐོག་ནས་ཏིང་ངེ་འཛིན་གྱི་བསླབ་པ་བསྒྲུབས་པ་དང༌།
    ཏིང་ངེ་འཛིན་གྱི་བསླབ་པའི་གྲོགས་དང་བཅས་པའི་སྒོ་ནས་ཤེས་རབ་ཀྱི་བསླབ་པ་སྐྱེས། དེའི་ནུས་པ་གོང་ནས་གོང་དུ་སྤེལ་ནས།
    མདོར་ན་བདག་མེད་རྟོགས་པའི་ཞི་ལྷག་ཟུང་འབྲེལ་གྱི་ཏིང་ངེ་འཛིན་གྱི་སྟོབས་ཀྱིས་མཐར་ཉོན་མོངས་པའི་གཉེན་པོ་བྱས་ནས།
    ཉོན་མོངས་ཕྲ་ཞིང་ཕྲ་བ་ནས་སྤངས་པས་ཐར་པའི་གོ་འཕང་བསྒྲུབ་རྒྱུ་དེ་གསུང་གི་ཡོད། དེ་སྒྲུབ་བྱེད་ཀྱི་རྟེན་མཆོག་ཏུ་གྱུར་པ་ནི་མི་ལུས་འདི་ཉིད་ཡིན།
    དུད་འགྲོས་སྒྲུབ་ཐུབ་པ་མེད་ལ། ལྷ་ཡི་སྐྱེས་གནས་ཕལ་མོ་ཆེ་ནི་ཏིང་ངེ་འཛིན་ལ་འབྱམས་ནས་འགྲོ་གི་ཡོད།
  69: འདོད་ལྷ་ལྟ་བུ་ནི་འདོད་པའི་ཡོན་ཏན་གྱི་རྣམ་གཡེང་གི་གཞན་དབང་དུ་སོང་ནས་ཇི་བཞིན་ཡོང་རྒྱུ་མེད་པ་ཡིན།
    ལྷག་པར་སྔགས་ཀྱི་གཞུང་ནས་བཤད་པ་ལྟར་ན། རགས་པའི་ཕུང་པོ་སྟེ་ཤ་ཁྲག་རུས་གསུམ་ཡོད་པའི་ལུས་འདིའི་རྩ་རླུང་ཐིག་ལེའི་གནད་ཀྱིས་སེམས་ཇེ་ཕྲར་བཏང་ནས།
    བདག་མེད་རྟོགས་པའི་ཤེས་རབ་ཀྱི་བསླབ་པ་ལ་སྐྱེ་བ་དེ་ཐུན་མོང་མ་ཡིན་པ་ཞིག་ཡོང་གི་ཡོད།
    དེས་ན་ཐར་པ་སྒྲུབ་པའི་རྟེན་དང༌། དེའི་ནང་ཚན་ནས་ཐམས་ཅད་མཁྱེན་པའི་གོ་འཕང་སྒྲུབ་པའི་རྟེན་མཆོག་ཏུ་གྱུར་པ་ནི་འཛམ་བུ་གླིང་པ་མངལ་སྐྱེས་ཁམས་དྲུག་ལྡན་གྱི་ལུས་རྟེན་འདི་ཉིད་ཡིན་ཞེས་གསུངས་ཡོད།
    འདི་ཡན་ཆད་ཀྱིས་སྐྱེས་བུ་འབྲིང་གི་སྐོར་རྣམས་ཞུས་ཟིན་པ་ཡིན། ༽ སྐྱེས་བུ་ཆེན་པོའི་ལམ།
    ༽ བསམ་པ་བྱང་ཆུབ་མཆོག་ཏུ་སེམས་བསྐྱེད་པ། གསུམ་པ་སྐྱེས་བུ་ཆེན་པོའི་ལམ་སྟོང་ཉིད་སྙིང་རྗེ་ཟུང་འཇུག་ཏུ་བསྒོམས་པས་སྲིད་ཞིའི་མཐའ་ལས་གྲོལ་བ་བསྟན་པ་ལ་གསུམ།
    བསམ་པ་བྱང་ཆུབ་མཆོག་ཏུ་སེམས་བསྐྱེད་པ་དང༌། སྦྱོར་བ་བྱང་ཆུབ་ཀྱི་སེམས་གཉིས་སྒོམ་པ།
    དེ་དག་གི་བསླབ་བྱ་ལ་བསླབ་པའོ། ། སྐྱེས་བུ་ཆེན་པོའི་སྐོར་ལ། བློ་ལྡོག་རྣམ་བཞི་ཞེས་བརྗོད་ན།
    རྗེ་བདག་ཉིད་ཆེན་པོས་ལམ་གཙོ་རྣམ་གསུམ་ནང་གསུངས་པ་ནི་བློ་ལྡོག་རྣམ་བཞིའི་འགྲོ་སྟངས་དང་གཅིག་མཚུངས་ཡིན།
    དེ་ཡང༌། དལ་འབྱོར་རྙེད་དཀའ་ཚེ་ལ་ལོང་མེད་པ། ། ཡིད་ལ་གོམས་པས་ཚེ་འདིའི་སྣང་ཤས་ལྡོག
    ། ལས་འབྲས་མི་བསླུ་འཁོར་བའི་སྡུག་བསྔལ་རྣམས། ། ཡང་ཡང་བསམ་པས་ཕྱི་མའི་སྣང་ཤས་ལྡོག
    །
  70: ཅེས་གསུངས་པ་དེས་དལ་འབྱོར་དོན་ཆེན་རྙེད་དཀའ་དང༌། འཆི་བ་མི་རྟག་པ། དེ་ནས་ལས་རྒྱུ་འབྲས་དང༌།
    འཁོར་བའི་ཉེས་དམིགས་བཅས་མར་སྦྱར་ཏེ་ལས་རྒྱུ་འབྲས་བསམ་པ་དང༌། འཁོར་བའི་ཉེས་དམིགས་གཉིས་བསམ་པའི་ཐོག་ནས་ངེས་འབྱུང་གི་བློ་སྒྲུབ་པ་དེ་གསུངས་པ་ཡིན།
    དེ་ནས་བཤེས་གཉེན་བསྟེན་ཚུལ་དང༌། སྐྱབས་འགྲོ་བཅས་ཐོན་ཡོང་གི་ཡོད། དེས་ན་བློ་ལྡོག་རྣམ་བཞིའི་འགྲོ་སྟངས་གསུང་གི་ཡོད།
    མདོར་ན་བློ་ལྡོག་རྣམ་བཞིའི་འགྲོ་སྟངས་ནི་ཕལ་ཆེར་ངེས་འབྱུང་སྒྲུབ་པ་དེ་གའི་ཆེད་དུ་དམིགས་ནས་འཁྲིད་ལུགས་འདི་ལྟར་དུ་གསུངས་པ་ཞིག་ཡིན།
    སྐྱེས་བུ་གསུམ་གྱི་ལམ་རིམ་གྱི་སྐབས་ནས་གསུངས་པ་ནི། བློ་རབ་འབྲིང་ཐ་མ་གསུམ་ལ་ཕན་ཆེ་བའི་དབང་དུ་བཏང་ནས་སྐྱེས་བུ་ཆུང་ངུའི་སྐབས་ཀྱི་བསྒྲུབ་བྱ་མངོན་མཐོ་དང༌།
    དེ་སྒྲུབ་བྱེད་ཀྱི་ཐབས་སྐྱབས་འགྲོ་དང་ལས་འབྲས་གཉིས་གསུངས་ནས་སྐྱེས་བུ་ཆུང་ངུའི་ཆོས་འཁོར་གྱི་ནང་དུ་ཡར་དྲིལ་བ་བཅས་ཀྱི་ཁྱད་པར་འདི་ལྟར་ཡིན།
    བསམ་པ་བྱང་ཆུབ་མཆོག་ཏུ་སེམས་བསྐྱེད་པ་ནི། ཞེས་གསུངས། དོན་ནི་སྲིད་པ་ཐོག་མ་མེད་པའི་དུས་ནས་བདག་ལ་བརྩེ་བ་ཅན་གྱི་མ་རྣམས་སྡུག་ན་རང་བདེས་ཅི་ཞིག་བྱ་ཞེས།
    བྱང་ཆུབ་ཀྱི་སེམས་ནི་འདུན་པ་གཉིས་ལྡན་ཞེས་བརྗོད་ཀྱི་ཡོད། བྱང་ཆུབ་ཀྱི་སེམས་རང་ཉིད་གཙོ་བོའི་ཡིད་ཀྱི་རྣམ་རིག་ཅེས་གཙོ་སེམས་ཡིན་ལ།
    གཙོ་སེམས་དེ་འདྲེན་བྱེད་ཀྱི་རྒྱུ་ལ། གཞན་དོན་དོན་གཉེར་གྱི་རྒྱུ་བྱས་ཤིང༌། གཞན་དོན་དོན་གཉེར་གྱི་འདུན་པ་དེས་དྲངས་ནས་གཞན་དོན་དཔྱིས་ཕྱིན་པ་བྱེད་ཐུབ་པའི་ནུས་པ་དང་ལྡན་པའི་བྱང་ཆུབ་ཆེན་པོའི་གོ་འཕང་དེ་བདག་གིས་སྒྲུབ་སྙམ་པའི་བྱང་ཆུབ་དོན་གཉེར་གྱི་འདུན་པ་དེ་དང་མཚུངས་ལྡན་དུ་ཡོད་པའི་གཙོ་བོའི་ཡིད་ཀྱི་རྣམ་རིག་དེ་ལ་བྱང་ཆུབ་ཀྱི་སེམས་ཞེས་བརྗོད་ཀྱི་ཡོད།
  71: དེ་ལྟ་བུའི་བྱང་ཆུབ་ཀྱི་སེམས་ཞེས་པ་དེ་བློ་སྦྱོང་སྟངས་ལ་མདོ་ཡི་ཁུངས་བྱས་ཏེ་རྒྱུ་འབྲས་མན་ངག་བདུན་གྱི་སྒོ་ནས་བློ་སྦྱོང་བ་གཅིག་དང༌།
    བདག་གཞན་མཉམ་བརྗེའི་སྒོ་ནས་བློ་སྦྱོང་བ་གཅིག་གསུངས་ཡོད། མ་རྣམས་སྡུག་ན་རང་བདེས་ཅི་ཞིག་བྱ།
    ། ཞེས་པ་འདིས་མན་ངག་རྒྱུ་འབྲས་བདུན་མའི་སྒོ་ནས་བློ་སྦྱོང་བ་དེ་གསུང་གི་ཡོད། དེ་ཡང་མ་ཞེས་བརྗོད་སྐབས།
    ཚེ་འདིར་མངལ་སྐྱེས་ཀྱི་དབང་དུ་བྱས་ན། མ་དེ་དྲིན་ཆེ་ཤོས་ཆགས་ཡོད། ངས་ནམ་རྒྱུན་ཤོད་ཀྱི་ཡོད་ལ།
    འདི་ལྟར་དྲན་གྱི་ཡང་འདུག མ་ལས་སྐྱེས་པའི་ཕྲུ་གུ་ཙམ་དུ་མ་ཟད། དཔེར་ན། དུད་འགྲོ་བྱ་དང་བྱིའུ་སོགས་མ་ཡི་སྒོ་ང་ལས་སྐྱེས་པའི་ཕྲུ་གུ་རྣམས་མ་ཡིས་གསོ་སྐྱོང་བྱེད་ཀྱི་ཡོད།
    རང་ཉིད་རང་མགོ་མ་ཐོན་བར་དུ་མ་ཡི་དྲིན་ལ་བརྟེན་ནས་འཚོ་བ་དེ་རིགས་ལ་རང་བཞིན་ལྷན་སྐྱེས་ཀྱིས་ཕན་ཚུན་བརྩེ་བ་ཞིག་ཡོང་གི་ཡོད།
    མི་ལ་ཆ་བཞག་ན་མ་ལས་སྐྱེས་ཤིང༌། མ་ཡི་ནུ་ཞོ་ལ་བརྟེན་ནས་འཚར་ལོངས་བྱུང་བ་ཡིན། དེས་ན་རང་བཞིན་ལུས་ཀྱི་གྲུབ་ཆ་ལྟ་བུའི་སྟེང་ནས་བརྩེ་བ་ཞིག་ཡོད།
    མ་ཡིས་བུ་ལ་བརྩེ་བའི་བརྩེ་བ་དེ་ཉིད་མེད་ན། མ་ཡིས་བུ་སྐྱོང་རྒྱུའི་དོན་དུ་མ་ཡིས་དཀའ་སྡུག་ཁྱད་བསད་ཀྱིས་བུ་ལ་ལྟ་རྟོག་བྱེད་པ་སོགས་ཀྱི་སྙིང་སྟོབས་དེ་ཉིད་མི་ཡོང་བ་དང༌།
    བུའི་ངོས་ནས་ཀྱང་མ་ལ་བརྩེ་བའི་བརྩེ་བ་དེ་མེད་ན། མ་ཡི་ནུ་ཞོ་འཐུང་བ་དང༌། མ་ལ་བརྟེན་པ་དེ་ཉིད་མི་ཡོང་ཞིང༌།
  72: སྐྱེས་པའི་ཉིན་ནས་མ་ཡིས་བུ་ལ་ཞེ་སྡང་སྐྱེས་པ་དང༌། བུ་ཡིས་མ་ལ་ཞེ་སྡང་སྐྱེས་ན་བུ་དེ་ཉིད་ཤི་འགྲོ་བ་ལས་འཚོ་ཐབས་མེད།
    བྱ་དང་བྱིའུ་དང༌། ཁྱི་དང་ཞི་མི་སོགས་དང་དེ་བཞིན་ཡིན། རང་འཚོ་བ་འདི་ངེས་པར་མ་ཡི་བརྩེ་བ་ལ་བརྟེན་ནས་འཚོ་བ་ཡིན།
    དེས་ན་རང་བཞིན་གྱིས་ཆ་རྐྱེན་ཞིག་གྲུབ་ཡོད་པ་ནི་འཇིག་རྟེན་གྱི་ཆོས་ཉིད་ལྟ་བུ་ཡིན།
    དེ་ནི་ལམ་བསྒོམས་ནས་བྱུང་བ་མིན་པར་རང་བཞིན་གྱིས་ཡོང་གི་ཡོད། དེས་ན་ང་ཚོ་ཚང་མར་མ་ལ་བརྩེ་བ་ཞིག་ཡོང་གི་ཡོད།
    མ་ཡིས་དྲིན་གྱིས་བསྐྱངས་པ་ནི་ང་ཚོའི་མཐོང་ཆོས་སུ་ཡོད། དེ་དཔེ་ལ་བཀོད་ནས་ནམ་མཁའི་མཐས་གཏུགས་པའི་སེམས་ཅན་ཐམས་ཅད་དངོས་དང་བརྒྱུད་པའི་སྒོ་ནས་རང་ལ་ཕན་འདོགས་མཁན་ཞིག་དང༌།
    དེ་ཙམ་དུ་མ་ཟད་སྐྱེ་བ་རྒྱུན་མར་འགྲོ་བས་ཨ་མ་མ་བྱས་པའི་སེམས་ཅན་གཅིག་ཀྱང་མེད་པ་དེའི་ཐོག་ནས།
    ཇི་ལྟར་མ་ལ་བརྩེ་བ་དེ་བཞིན་དུ་སེམས་ཅན་གཞན་ལའང་བརྩེ་བ་བྱེད་དགོས་པ་དེ་གསུང་གི་ཡོད།
    དེ་ལྟར་ཡོང་བ་ལ་མ་དྲིན་ཆེན་པོ་ཡིན་ཞེས་བློ་ཁ་ཡམ་ཡམ་དུ་སོང་བས་མི་འགྲིགས་པར་བློ་ནན་ཏན་དུ་སྦྱང་དགོས་པ་ཡིན།
    དེ་ནས་མན་ངག་རྒྱུ་འབྲས་བདུན་མ་ཞེས་པ་འདི་གསུངས་པ་ཡིན། ཐོག་མར་མ་ལ་བརྩེ་བ་དང་གུས་བརྩི་སྦྱོང་བའི་བློ་དེས་མ་མཚོན་པ་ཙམ་བྱས་ནས།
    མདོར་ན་ནམ་མཁའི་མཐས་གཏུགས་པའི་སེམས་ཅན་མཐའ་དག་ལ་བརྩེ་བ་སྦྱང་དགོས་པ་ཡིན། སྐབས་འདིར་བཤད་པའི་བརྩེ་བ་ནི།
    ཕྱོགས་རིས་མེད་པའི་བརྩེ་བ་ཞིག་དགོས་པ་ཡིན།
  73: སྤྱིར་བཏང་ང་རང་ཚོས་རང་གི་མ་ལ་བརྩེ་བའི་བརྩེ་བ་དེ་ནི་ཕྱོགས་རིས་ཅན་གྱི་བརྩེ་བ་ཡིན།
    ཕྱོགས་རིས་མེད་པའི་བརྩེ་བ་ཞེས་པ་ནི། ཕ་རོལ་པོའི་བྱ་བ་དང་རྣམ་འགྱུར་ལ་བལྟོས་ཡོད། དེས་ན་སུ་ཞིག་གིས་རང་ལ་རྣམ་འགྱུར་བཟང་པོ་བསྟན་པ་དང༌།
    རང་ལ་ཕན་བཏགས་པ་སོགས་བྱས་ན་དེ་ལ་བརྩེ་བ་སླེབས་ཀྱི་ཡོད། དེ་ནི་ཕ་རོལ་པོའི་བྱ་སྤྱོད་ལ་བལྟོས་པ་ཞིག་ཡིན་སྟབས།
    བྱ་སྤྱོད་དེ་ལས་ལྡོག་སྟེ་རང་དང་མི་མཐུན་པའི་དགྲ་བོ་དེས་རང་ལ་གནོད་པ་བྱེད་ཀྱི་ཡོད་སྟབས།
    ཕ་རོལ་པོས་རང་ལ་གནོད་པའི་རང་བཞིན་ཅན་གྱི་བྱ་བ་བྱེད་ཀྱི་ཡོད་པ་རྒྱུ་མཚན་དུ་བྱས་ཏེ་བྱ་བ་དེ་ལ་དམིགས་ནས་དེ་ལ་དགྲ་བོའི་ཐ་སྙད་སྦྱོར་ཀྱི་ཡོད་ལ།
    བློས་ཀྱང་དེ་ཡལ་བར་དོར་གྱི་ཡོད། དེ་ལ་ད་དུང་སྡང་བའི་སེམས་སྐྱེ་གི་ཡོད། འོ་ན་སྐབས་འདིའི་བརྩེ་བ་དེ་ཅི་འདྲ་ཞིག་དགོས་ཤེ་ན།
    ཕྱོགས་རིས་མེད་པའི་བརྩེ་བ་ཞིག་དང༌། ཚད་མེད་པའི་བརྩེ་བ་ཞིག་དགོས་པ་ཡིན། གོང་གི་བརྩེ་བ་ནི་ཚད་ཅན་གྱི་བརྩེ་བ་ཡིན།
    གང་ལགས་ཤེ་ན། དེ་ནི་གཙོ་བོ་བྱ་སྤྱོད་ལ་དམིགས་ཡོད། སྐབས་འདིར་སྦྱང་དགོས་པའི་བརྩེ་བ་ནི་ཕྱོགས་རིས་མེད་པའི་བརྩེ་བ་ཞིག་སྦྱང་དགོས་པ་ཡིན།
    ཕྱོགས་རིས་མེད་པའི་བརྩེ་བ་ནི་གཙོ་བོ་བྱ་བ་ལ་མི་བརྩི་བར་བྱེད་པ་པོ་གང་ཟག་དེར་བརྩི་དགོས་པ་ཡིན།
    དེ་ནི་ཧ་ཅང་གསལ་པོ་ཡོད། བྱ་སྤྱོད་དང་བྱེད་པ་པོ་གཉིས་དབྱེ་བ་ཕྱེ་སྟེ། ཕ་རོལ་པོའི་བྱ་སྤྱོད་ལ་བསམ་བློ་མི་གཏོང་བར།
  74: ཕ་རོལ་པོ་ཁོ་རང་ལ་བསམ་བློ་བཏང་ན༑ རང་དང་མཚུངས་པར་རང་གིས་རང་ལ་བརྩེ་བ་ཡོད་མཁན་དང༌།
    རང་ཉིད་རང་ལ་བརྩེ་བའི་སྒོ་ནས་སྡུག་བསྔལ་མི་འདོད་པ་བདེ་བ་འདོད་པ་གཅིག་མཚུངས་ཡིན་པ་རྒྱུ་མཚན་དུ་བྱས་ཏེ་ཕ་རོལ་པོའི་རྣམ་འགྱུར་དང་བྱ་སྤྱོད་ལ་མི་ལྟ་བར།
    ཕ་རོལ་པོ་དེ་མིའམ་དུད་འགྲོ་སོགས་སེམས་ལྡན་གང་ཟག་ཅིག་ཡིན་པ་དང༌། དེ་ཡང་བདེ་བ་འདོད་ཅིང་སྡུག་བསྔལ་མི་འདོད་པ་རང་དང་མཚུངས་པའི་སྒོ་ནས་བསམ་བློ་བཏང་ན་བརྩེ་བ་སྐྱེ་ཐུབ་པ་ཡིན།
    དཔེར་ན། རང་གིས་རང་ལ་བརྩེ་བ་འདི་རང་ཉིད་རང་ལ་དྲིན་ཆེ་བའམ་བྱ་སྤྱོད་རྣམ་འགྱུར་བཟང་པོ་ཡོད་པ་རྒྱུ་མཚན་དུ་བྱས་ཏེ་རང་གིས་རང་ལ་བརྩེ་བ་མིན་པར།
    རང་ཉིད་བདེ་བ་འདོད་པ་དང་སྡུག་བསྔལ་མི་འདོད་པ་འདི་ཙམ་རྒྱུ་མཚན་དུ་བྱས་ཏེ་རང་ལ་བརྩེ་བ་ཡིན།
    དེ་ནི་ནམ་མཁའི་མཐས་གཏུགས་པའི་སེམས་ཅན་མཐའ་དག་བདེ་བ་འདོད་པ་གཅིག་མཚུངས་ཡིན། དེས་ན་བདེ་བས་ཕོངས་པ་རྣམས་བདེ་བ་དང་ལྡན་ན་བསམ་པའི་བྱམས་པ་དང༌།
    སྡུག་བསྔལ་གྱིས་མནར་བ་རྣམས་སྡུག་བསྔལ་དེ་དང་བྲལ་ན་སྙམ་པའི་བརྩེ་བ་ཡོང་ཐུབ་པ་ཡིན།
    བློའི་ལྟ་སྟངས་ཕ་རོལ་པོའི་ཀུན་སྤྱོད་ལ་མི་ལྟ་བར། ཕ་རོལ་པོ་མི་ཡིན་པ་དང༌། གང་ཟག་ཡིན་པ།
    སེམས་ལྡན་ཡིན་པ། མདོར་ན་ཕ་རོལ་པོ་སྡུག་བསྔལ་མི་འདོད་ཅིང་བདེ་བ་འདོད་པའི་སེམས་ཅན་ཞིག་ཡིན་པའི་ངོས་ནས་བལྟས་ན་དེ་ལྟ་བུའི་བརྩེ་བ་སླེབས་ཐུབ་པ་ཡིན།
    དེར་བརྟེན་བྱེད་པ་པོ་དང་བྱ་བ་གཉིས་དབྱེ་བ་འབྱེད་དགོས་རྒྱུ་དེ་གལ་ཆེན་པོ་ཡིན།
  75: བྱེད་པ་པོ་དང་བྱ་བ་གཉིས་ཀྱི་ཐོག་ནས་བྱ་བ་ལ་བལྟོས་ནས་བརྩེ་བའི་བློ་སྐྱེ་བ་ནི་ཕལ་ཆེར་ཆགས་པའི་བློ་ཡོད་པ་ཡིན།
    བྱ་བ་དང་མ་འདྲེས་ཤིང༌། བྱ་བ་རང་ལ་གནོད་པའི་བྱ་བ་ཞིག་བྱེད་ཀྱི་ཡོད་ཀྱང༌། བྱེད་པ་པོ་དེ་སྡུག་བསྔལ་མི་འདོད་པ་དང་བདེ་བ་འདོད་པ་ཡིན་པ་རྒྱུ་མཚན་དུ་བྱས་ན་བརྩེ་བ་དགྲ་བོ་ལའང་སྐྱེ་ཐུབ་པ་ཡིན།
    དེ་ནི་ཕྱོགས་རིས་ཅན་གྱི་བརྩེ་བ་མིན། ཞེན་ཆགས་མེད་པའི་ཐོག་ནས་བརྩེ་བ་སྐྱེ་ཐུབ་པ་ཡིན།
    དེས་ན་བཏང་སྙོམས་སྒོམ་པ་ཞེས་གཉེན་ལ་ཆགས་པ་དང༌། དགྲ་ལ་སྡང་བའི་བློ་གཉིས་སེལ་བའི་སྒོ་ནས་དགྲ་དེ་ཡང་སྡུག་བསྔལ་མི་འདོད་པ་དང་བདེ་བ་འདོད་པ་རང་དང་འདྲ་བར་བལྟ་བ་དེ་ཡིན།
    ཡང་རྒྱུ་མཚན་གཞན་ཞིག་ལ། ཚེ་སྟོད་ཀྱི་དགྲ་ཡང་ཚེ་སྨད་གཉེན་དུ་འགྱུར་བ་ཡོང་སྲིད་པ་ཡིན།
    དགྲ་དང་གཉེན་ཞེས་པ་ནི་འཕྲལ་གྱི་བྱ་སྤྱོད་ཙམ་ཡིན་པ་ལས། རང་གི་ངོ་བོའི་ཆ་ནས་སྐྱེས་པའི་ཉིན་མོ་ནས་བཟུང་དགྲར་སྐྱེས་པ་མེད་ལ།
    སྐྱེས་པའི་ཉིན་མོ་ནས་བཟུང་གཉེན་གྱི་ངོ་བོར་སྐྱེས་པ་ཡང་མེད། བྱ་སྤྱོད་ནི་གློ་བུར་བ་ཞིག་ཡིན་ཞིང༌།
    རྐྱེན་གྱི་དབང་གིས་འགྱུར་འགྲོ་བ་ཡིན། གལ་འགངས་ཆེ་ཤོས་ནི། དཔེར་ན། མི་ལ་ཆ་བཞག་ན། མི་དེ་ཉིད་སྡུག་བསྔལ་མི་འདོད་པ་དང་བདེ་བ་འདོད་པ་ཡིན་པས་ང་ཚོ་མི་གཅིག་པ་རེད་བསམ་པའི་ཐོག་ནས་དེ་ལ་བརྩེ་བ་སླེབས་ཐུབ་པ་ཡོང་གི་ཡོད།
    དེ་ལྟར་བྱས་ཏེ་རང་གི་དགྲ་བོ་ཡང་བརྩེ་བ་སླེབས་ཐུབ་པ་ཡིན།
  76: དགྲ་བོ་དེས་ད་ལྟ་ང་ལ་གནོད་པ་སྐྱེལ་གྱི་ཡོད་ཀྱང༌། སྙིང་རྗེ་དགྲ་བོ་ཁོ་རང་ཡང་བདེ་བ་འདོད་པ་དང་སྡུག་བསྔལ་མི་འདོད་པ་གཅིག་པ་རེད་སྙམ་པའི་ཐོག་ནས་དེ་ལ་དམིགས་པའི་བརྩེ་བ་སྐྱེས་ཆོག་པ་དང༌།
    དེ་ལྟ་བུའི་བརྩེ་བ་ནི་གཉེན་ལ་ཆགས་པ་དང༌། དགྲ་ལ་སྡང་བའི་ཆགས་སྡང་གཉིས་མེད་པར་བཟོས་ནས་སྐྱེས་དགོས་པས་་ཐོག་མར་བཏང་སྙོམས་བསྒོམ་དགོས་པ་གསུངས་པ་དང༌།
    དེ་ནས་མར་ཤེས་དང༌། དྲིན་དྲན། དྲིན་གཟོ། ཡིད་འོང་གི་བྱམས་པ། སྙིང་རྗེ། ལྷག་བསམ། སེམས་བསྐྱེད་བཅས་རྒྱུ་འབྲས་མན་ངག་བདུན་འདི་ལྟར་དུ་གསུངས་ཡོད།།
    ༽ ཀུན་རྫོབ་བྱང་ཆུབ་སེམས་བསྒོམ་པ། ༽ མཉམ་གཞག་ཏུ་བདག་གཞན་ མཉམ་བརྗེ་བསྒོམ་པ། གཉིས་པ་སྦྱོར་བ་བྱང་ཆུབ་མཆོག་ཏུ་སེམས་གཉིས་བསྒོམ་པ་ལ་གཉིས།
    ཀུན་རྫོབ་བྱང་སེམས་བསྒོམ་པ་དང༌། དོན་དམ་བྱང་སེམས་བསྒོམ་པའོ། །དང་པོ་ལ་གཉིས། མཉམ་གཞག་ཏུ་བདག་གཞན་མཉམ་བརྗེ་བསྒོམ་པ།
    རྗེས་ཐོབ་ཏུ་རྐྱེན་ངན་ལམ་དུ་འཁྱེར་བའོ། ། དང་པོ་མཉམ་གཞག་ཏུ་བདག་གཞན་མཉམ་བརྗེ་བསྒོམ་པ་ནི།
    ཞེས་པ་འདིས་བདག་གཞན་མཉམ་བརྗེ་གསུང་གི་ཡོད། དེ་ནི་གཙོ་བོ་མགོན་པོ་ཀླུ་སྒྲུབ་ཀྱི་རིན་ཆེན་ཕྲེང་བ་དང༌།
    བྱང་ཆུབ་སེམས་འགྲེལ་བཅས་ཀྱི་ནང་དུ་གསུངས་ཡོད་ལ། དེའི་དགོངས་པ་ཞིབ་ཚགས་པོའི་ཐོག་ནས་ཞིབ་ཅིང་རྒྱས་པ་རྒྱལ་སྲས་ཞི་བ་ལྷས་སྤྱོད་འཇུག་ཏུ་གསུངས་ཡོད།
    མདོར་ན་སྤྱོད་འཇུག་ལས། འཇིག་རྟེན་བདེ་བ་ཇི་སྙེད་པ། ། དེ་ཀུན་གཞན་བདེ་འདོད་ལས་བྱུང༌།
    ། འཇིག་རྟེན་སྡུག་བསྔལ་ཇི་སྙེད་པ། །
  77: དེ་ཀུན་རང་བདེ་འདོད་ལས་བྱུང༌། ། མང་དུ་བཤད་ལྟ་ཅི་ཞིག་དགོས། ། བྱིས་པ་རང་གི་དོན་བྱེད་དང༌།
    ། ཐུབ་པ་གཞན་གྱི་དོན་མཛད་པ། ། འདི་གཉིས་ཀྱི་ནི་ཁྱད་པར་ལྟོས། ། ཞེས་གསུངས་པ་ལྟར་འཇིག་རྟེན་པའི་ལེགས་པའི་ཆ་མཐའ་དག་གཞན་གཅེས་འཛིན་གྱི་བློའི་འབྲས་བུ་ཡིན།
    དཔེར་ན། ཚེ་འདིའི་ལྟོ་གོས་བཟང་པོ་དང༌། གནས་མལ་ཡོ་བྱད་སོགས་གང་ཞིག་ཡིན་ཡང་ཇོ་བོ་སེམས་ཅན་གཞན་ལ་བརྟེན་ནས་ཡོང་དགོས་པ་ཡིན།
    རང་གཅིག་པུ་གཞན་སུ་གཅིག་ལའང་ལྟོས་པ་མེད་པའི་སྒོ་ནས་ཟས་གོས་གནས་མལ་སྤུས་དག་པོ་ཞིག་ཡོང་ཐུབ་ཐབས་མེད་པར་ཐམས་ཅད་གཞན་ལ་བརྟེན་ཡོད།
    དེ་རྣམས་གཞན་བརྟེན་ཤ་སྟག་ཡིན། དེ་བཞིན་སྙན་གྲགས་དང་མཛའ་བཤེས་སོགས་ཀྱང་ཚང་མ་གཞན་ལ་བརྟེན་ཡོད།
    འཕྲལ་གྱི་ཚེ་འདིའི་ཕུན་ཚོགས་རྣམས་ཀྱང་གཞན་གྱི་དབང་གིས་བྱུང་བ་ཤ་སྟག་ཡིན། དེས་ན་གཞན་ལ་བརྩེ་བ་ཡོད་པ་དེའི་ཚོད་ཀྱིས་རང་གི་ཟས་གོས་གནས་མལ་དང༌།
    མཛའ་བཤེས། ཡོ་བྱད། སྙན་གྲགས་དང་བཅས་པ་ཐམས་ཅད་འགྲུབ་པ་ཡོང་བ་དང༌། གཞན་ལ་སྡང་ཞིང་གཞན་ཡལ་བར་དོར་ན།
    བདེ་སྐྱིད་གང་ལ་བརྟེན་ནས་ཡོང་བའི་གཞི་དེ་ལ་སྡང་ཞིང་གཞི་དེ་ཡལ་བར་དོར་བ་ཡིན་པས། དེའི་འབྲས་བུར་འདོད་པ་བདེ་སྐྱིད་འདོད་ཀྱང་ཡོང་རྒྱུ་སྡུག་བསྔལ་ལས་མེད།
    བདེ་སྐྱིད་ཡོང་བའི་རྒྱུ་ནམ་མཁའི་མཐས་གཏུགས་པའི་སེམས་ཅན་རྣམས་ལ་གཅེས་ཤིང་ཕངས་པའི་བློ་ཞིག་སྐྱེས་ཐུབ་ན།
    རང་ལ་བདེ་སྐྱིད་ཡོང་ངེས་པ་ཡིན། འཕྲལ་གྱི་མངོན་མཐོའི་བདེ་སྐྱིད་ཀྱང་གཞན་ལ་བརྩེ་བའི་ཐོག་ནས་ཡོང་གི་ཡོད།
  78: གཞན་ལ་མི་དགའ་་བྱེད་པ་དང་གཞན་ལ་སྡང་པོ་བྱས་ན། ཚེ་འདིར་ཡང་ཉེ་སྐོར་མི་ཚང་མ་རང་གི་དགྲ་རུ་གྱུར་ནས་ཚང་མར་དོགས་ཟོན་བྱེད་དགོས་པ་ཞིག་ཡོང་བ་ཡིན།
    སྔར་གྱི་ཤོད་རྒྱུན་ཞིག་ལ། སྙེ་མོ་བ་ཆང་རྩི་འཚོང་མཁན་ཞིག་ཡོད། ཆང་རྩི་རྫུན་མ་དེ་འདྲ་བཟོས་ཏེ་གྲོང་ཚོ་ཞིག་ལ་ཕྱིན་ནས་དེའི་ཁྱིམ་ཚང་ཞིག་ལ་བཙོངས་ཡོད།
    གྲོང་པ་དེས་ཆང་རྩི་རྫུན་མ་ཡིན་པ་ཤེས་ནས་རྗེས་སུ་ཁོ་གྲོང་པ་དེར་ཆང་རྩི་ཚོང་བར་འགྲོ་ས་མེད་པ་ཆགས་ཡོད།
    ཡང་ཁོས་ཁྱིམ་ཚང་གཞན་ཞིག་ལ་ཕྱིན་ནས་ཆང་རྩི་རྫུན་མ་བཙོངས་པ་དེས་ཀྱང་རྫུན་མ་ཡིན་པ་ཤེས།
    ཁོ་དེར་ཡང་འགྲོ་ས་མེད་པ་ཆགས། ཡང་ཁོས་ཁྱིམ་ཚང་གཞན་ཞིག་ལ་ཕྱིན་ནས་ཚང་རྩི་རྫུན་མ་བཙོངས་པ་གོང་བཞིན་ཤེས་ཏེ་འགྲོ་ས་མེད་པ་ཆགས་ཤིང༌།
    ཉིན་ཞིག་ཁོ་ལམ་གསུམ་མདོ་ཞིག་ལ་བསྡད་ནས་ད་ནི་ང་གྲོང་པ་འདིར་འགྲོ་ས་མེད་ལ། གྲོང་པ་དེར་ཡང་འགྲོ་ས་མེད་པ་བསམ་ནས་སྡོད་དགོས་བྱུང་ཡོད།
    དཔེ་དེ་བཞིན་རང་གི་གཞན་ལ་མཐོང་ཆུང་དང་བརྙས་བཅོས། ཐུབ་ཚོད་གཏོང་བ་སོགས་བྱས་ན། ཉེ་སྐོར་དུ་ཡོད་པའི་མི་རྣམས་རང་གི་དགྲ་ཆགས་རྒྱུ་ཡིན།
    དེ་དག་སྐྱེས་པའི་སྐབས་ནས་རང་གི་དགྲ་མིན་ཡང་དགྲ་བོ་ཆགས་པ་རང་ཉིད་ཀྱིས་བཟོས་པ་ཡིན།
    བརྩེ་བ་བྱས་ན་རང་གི་ཉེ་སྐོར་གྱི་མི་རྣམས་རང་གི་གཉེན་དུ་འགྱུར་བ་ཡོང་ཞིང༌། དེ་འདྲའི་སྐབས་སུ་རང་གི་སེམས་ནང་གཡས་གཡོན་ཚང་མ་གཉེན་གྱིས་བསྐོར་ཡོད་བསམ་པ་ཡོང་བ་དང༌།
    མི་རྣམས་དགྲ་བོ་བཟོས་ན་རང་ཉིད་ཤག་ནང་མཐུན་རྐྱེན་ཧ་ཅང་གི་ཡག་པོ་ཡོད་ཀྱང༌།
  79: སེམས་པ་གྲང་ཤུར་ཤུར་བྱས་ནས་སྡོད་དགོས་ཞིག་ཡོང་ཞིང༌། སྒོར་དུང་ཕྱུར་མང་པོ་ཡོད་ཀྱང་སྐྱིད་པོ་གང་ཡང་མེད།
    དངུལ་དང་རླངས་འཁོར་སོགས་ཀྱིས་བརྩེ་བ་བྱེད་མི་ཤེས། བརྩེ་བ་ནི་སེམས་ལྡན་ཁོ་ན་ལས་ཡོང་བ་ཡིན།
    སེམས་ལྡན་དགྲ་རུ་ལངས་ན་བརྩེ་བ་ཡོང་ཐབས་མེད། དེས་ན། སྡུག་བསྔལ་མ་ལུས་བདག་བདེ་འདོད་ལས་བྱུང༌།
    ། ཞེས་གསུངས་པ་ལྟར་ཚེ་འདིའི་ཕུན་ཚོགས་རྣམས་གཞན་ཕན་གྱི་བསམ་པ་ལས་བྱུང་བ་དང༌། ཚེ་འདིའི་སྡུག་བསྔལ་རྣམས་རང་གཅེས་འཛིན་གྱི་བློ་གུ་དོག་པོ་དེ་ལས་བྱུང་བ་ཡིན།
    ཚེ་ཕྱི་མ་མངོན་མཐོ་ཐོབ་འདོད་ན། གཞན་གཅེས་པར་འཛིན་ཏེ་གཞན་ལ་གནོད་པ་མི་བྱེད་པ་དང༌།
    གཞན་ལ་ཕན་བཏགས་ན་མངོན་མཐོའི་ལུས་རྟེན་ཐོབ་པ་ཡིན། དཔེར་ན། བྱམས་སྨོན་ལས་གསུངས་པའི་བྱང་ཆུབ་ཀྱི་སེམས་ཀྱི་ཕན་ཡོན་ནི།
    ངན་འགྲོའི་ལམ་ནི་བཟློག་བགྱིད་ཅིང༌། ། མཐོ་རིས་ལམ་ནི་རབ་སྟོན་ལ། ། རྒ་ཤི་མེད་པར་འདྲེན་བགྱིད་པ།
    ། བྱང་ཆུབ་སེམས་ལ་ཕྱག་འཚལ་ལོ། ། ཞེས་པ་ལྟར་ཡིན། དཔེར་ན། སྲོག་གཅོད་ལ་ཆ་མཚོན་ན། ངས་མི་བསད་ན་ཁྲིམས་ལ་ཐུག་གི་རེད་སྙམ་ནས་ཁྲིམས་ཁང་དང༌།
    བཙོན་ཁང་དུ་བཅུག་རྒྱུར་ཞེད་ནས་སྲོག་གཅོད་སྡོམ་པ་དེ་ལ་ཕན་ཡོན་གང་ཡང་མེད། ངས་མི་བསད་ན་ང་ལ་སྡིག་པ་ཡོང་བ་དང༌།
    ཕྱིན་ཆད་རང་ཉིད་ལ་སྡུག་བསྔལ་ཡོང་གི་རེད་བསམ་པའི་ཐོག་ནས་སྡིག་པ་ལ་འཛེམས་ཏེ་སྲོག་གཅོད་སྡོམ་ན་ཆོས་སུ་འགྲོ་བ་ཡིན།
    སྲོག་གཅོད་སྡོམ་པ་གཅིག་པ་ཡིན་རུང༌། ཁྲིམས་ལ་ཞེད་ནས་སྲོག་གཅོད་སྡོམ་པ་དང༌།
  80: ལས་འབྲས་ལ་བསམ་བློ་བཏང་ནས་སྲོག་གཅོད་སྡོམ་པ་གཉིས་ལ་ཁྱད་པར་ཆེན་པོ་ཡོད། དེ་བཞིན་སེམས་ཅན་གཞན་ཡང་སྡུག་བསྔལ་མི་འདོད་པ་དང༌།
    བདེ་བ་འདོད་པ་ང་དང་གཅིག་པ་ཡིན། ང་ལ་གཞན་གྱིས་སྡིགས་ར་བསྐུལ་ན་ང་མི་བདེ་བ་དང་མ་སྐྱིད་པ་ཡོང་བ་ལྟར།
    ཁོ་ལ་ངས་སྡིགས་ར་བསྐུལ་ན་ཁོ་མི་བདེ་བ་དང་མ་སྐྱིད་པ་ཡོང་གི་རེད་སྙམ་ཏེ་རྒྱུ་མཚན་ལ་བསམ་བློ་བཏང་ནས་ཉེས་པ་སྡོམ་ན།
    དེ་ནི་ཉེས་དམིགས་ལ་བསམ་བློ་བཏང་ནས་སྡོམ་པ་མིན་པར། བརྩེ་བའི་བསམ་བློ་དང་གཞན་ཕན་གྱི་བསམ་པས་ཉེས་པ་སྡོམ་པ་ཡིན།
    དེའི་འབྲས་བུར་ངན་འགྲོ་ལས་ཐར་ཏེ་མངོན་མཐོའི་ལུས་རྟེན་ཐོབ་པ་ནི། ངན་འགྲོའི་ལམ་ནི་བཟློག་བགྱིད་ཅིང༌།
    ། ཞེས་གསུངས་ཏེ་རང་དོན་ཡིད་བྱེད་ཀྱི་བསམ་པས་ཉེས་པ་སྡོམ་པ་མིན་པར། བརྩེ་གཅིག་ཏུ་གཞན་ཕན་གྱི་བསམ་པས་ཉེས་སྤྱོད་སྡོམ་པའི་འབྲས་བུར་མངོན་མཐོ་དང་ངེས་ལེགས་ཐོབ་པ་དང༌།
    བྱང་ཆུབ་ཀྱི་སེམས་ཀྱིས་གཞན་གནོད་གཞི་དང་བཅས་པ་བཟློག་ཐུབ་པ་ཡོང་བ་ཧ་ཅང་རླབས་ཆེན་པོ་ཡིན།
    ངེས་འབྱུང་གི་བསམ་པ་ནི། རང་ཉིད་གཅིག་པུ་ཐར་པ་ཐོབ་པའི་བསམ་བློ་གཏོང་བ་དང༌། བྱང་ཆུབ་ཀྱི་སེམས་ཀྱིས་ཆེད་དུ་བྱ་བ་མཐའ་ཡས་པའི་སེམས་ཅན་གྱི་ཆེད་དུ་རྣམ་མཁྱེན་དོན་དུ་གཉེར་གྱི་ཡོད།
    རིན་ཆེན་ཕྲེང་བའི་ནང་དུ་དཔག་ཏུ་མེད་པ་རྣམ་པ་བཞི་ཞེས་གསུངས་པ་དེ་ཡིན། དེ་ཡང་དམིགས་པ་སེམས་ཅན་དཔག་ཏུ་མེད་པ་དང༌།
    འབྲས་བུ་ཡང་རྫོགས་པའི་བྱང་ཆུབ་ཡོན་ཏན་མཐའ་དང་བྲལ་བའམ་ཡོན་ཏན་དཔག་ཏུ་མེད་པ།
  81: དེ་སྒྲུབ་པའི་དུས་ཡུན་དེ་ཡང་དཔག་ཏུ་མེད་པ། རྒྱལ་སྲས་བྱང་ཆུབ་སེམས་དཔའི་སྤྱོད་པ་དཔག་ཏུ་མེད་པ་བཅས།
    དཔག་ཏུ་མེད་པ་བཞི་ལ་བསླབ་ན་ཚོགས་བདེ་བླག་ཏུ་རྫོགས་པ་མགོན་པོ་ཀླུ་སྒྲུབ་ཀྱིས་རིགས་པས་བསྒྲུབས་ནས་རིན་ཆེན་ཕྲེང་བའི་ནང་གསུངས་པ་ལྟར་ཡིན།
    རྫོགས་པའི་སངས་རྒྱས་གཞན་ཕན་སེམས་ལས་འཁྲུངས། ། ཞེས་མདོར་ན་བསྒྲུབ་བྱ་མཐར་ཐུག་སངས་རྒྱས་ཀྱི་གོ་འཕང་ཐོབ་པ་དེ་ཡང་བྱང་ཆུབ་ཀྱི་སེམས་དང༌།
    གཞན་ཕན་གྱི་བློ། གཞན་གཅེས་འཛིན་བཅས་ཀྱི་བློ་ལ་བརྟེན་ནས་ཡོང་གི་ཡོད། ཞི་བ་ཕྱོགས་གཅིག་པར་ལྷུང་སྟེ་ངན་འགྲོ་ངན་སོང་གི་གནས་སུ་སྐྱེ་བའི་བར་གྱི་སྡུག་བསྔལ་མི་འདོད་པ་ཐམས་ཅད་རང་གཅེས་འཛིན་ལ་བརྟེན་ནས་ཡོང་གི་ཡོད་ཅེས་རང་གཅེས་འཛིན་དང་གཞན་གཅེས་འཛིན་གཉིས་ཀྱི་སྐྱོན་ཡོན་འདི་ལྟར་དབྱེ་བ་ཕྱེ་གི་ཡོད།
    གོང་དུ་བྱང་ཆུབ་ཀྱི་སེམས་བསྒོམ་པ་དེ་ནི་མཉམ་གཞག་གི་གནས་སྐབས་ཀྱི་དམིགས་རྣམ་བསྐྱངས་ནས་བྱང་ཆུབ་ཀྱི་སེམས་སྒོམ་པའི་སྐབས་ཀྱི་བསམ་བློ་གཏོང་ཚུལ་ཡིན།
    ༽ རྗེས་ཐོབ་ཏུ་རྐྱེན་ངན་ལམ་དུ་འཁྱེར་བ། དེ་ནས་བསླབ་བྱའི་སྐོར་གསུངས་པ་ནི། རྗེས་ཐོབ་ཀྱི་གནས་སྐབས་སུ་རྐྱེན་ངན་ལམ་དུ་འཁྱེར་བ་ལ།
    གཉིས་པ་ལ་བཞི། མི་འདོད་པའི་ཆོས་བཞི་ལམ་དུ་འཁྱེར་བ་དང༌། བཟོད་དཀའ་བ་གཉིས་ལམ་དུ་འཁྱེར་བ།
    འབྱོར་རྒུད་གཉིས་ལམ་དུ་འཁྱེར་བ། ཆགས་སྡང་གཉིས་ལམ་དུ་འཁྱེར་བའོ། །དང་པོ་ལ་བཞི། མ་རྙེད་པ་ལམ་དུ་འཁྱེར་བ།
    སྡུག་བསྔལ་བ་ལམ་དུ་འཁྱེར་བ། མི་སྙན་པ་ལམ་དུ་འཁྱེར་བ།
  82: སྨད་པ་ལམ་དུ་འཁྱེར་བའོ། ། དང་པོ་ནི་རྩ་བ་ལས། མ་རྙེད་པ་ལམ་དུ་འཁྱེར་བ། ཞེས་གསུངས་ཡོད།
    དེའི་དོན་ནི། དངུལ་ཆུ་རྒྱལ་སྲས་ཐོགས་མེད་བཟང་པོ་སྐབས་ཤིག་བཀའ་ཆོས་གནང་བ་སོགས་ཀྱི་སླད་དུ་སྦྱིན་བདག་ཅིག་གིས་གདན་ཞུས་བྱས་པ་ལྟར་སྟོད་ཁུལ་དུ་ཕེབས་ཤིང༌།
    སྐབས་དེར་སྦྱིན་བདག་གིས་ཕུལ་བའི་འབུལ་བ་ཡང་གང་འཚམས་བྱུང་ཡོད། བཀའ་ཆོས་ལེགས་པར་གྲུབ་ནས་དངུལ་ཆུའི་རི་ཕུག་ཏུ་ཕྱིར་ལོག་ཕེབས་པའི་ལམ་དུ་ཇག་པ་དང་འཕྲད་ཅིང༌།
    ཇག་པས་རྒྱལ་སྲས་ཐོགས་མེད་བཟང་པོའི་སྐུ་ཆས་ཅི་ཡོད་རྣམས་འཕྲོག་པར་ཡོང་སྐབས་རིན་པོ་ཆེས་ཐུགས་དགྱེས་བཞིན་དུ་འདི་འཁྱེར་ལ།
    འདི་ཡང་འཁྱེར་ཞེས་སྐུ་ཆས་གང་ཡོད་ཐམས་ཅད་ཇག་པར་གསོལ་རས་གནང་ཡོད། ཇག་པ་རྣམས་དགའ་ཐག་ཆོད་ནས་ལམ་ལ་ཞུགས་ཏེ་འགྲོ་རྩིས་བྱེད་སྐབས།
    རྒྱལ་སྲས་ཐོགས་མེད་བཟང་པོས་ཇག་པ་རྣམས་ལ་ཁྱེད་རང་ཚོ་ལམ་དེ་ནས་ཕྱིན་ན་དེ་ཕྱོགས་སུ་རྒྱལ་སྲས་ཐོགས་མེད་བཟང་པོ་གང་ཉིད་ཀྱི་སྦྱིན་བདག་མང་པོ་ཞིག་ཡོད་པ་ཁོང་ཚོས་མཐོང་ན་ཁྱེད་རང་རྣམས་ལ་དཀའ་ངལ་འཕྲད་སྲིད།
    དེས་ན་ལམ་ཕྱོགས་འདི་ནས་ཕྱིན་ན་ཁྱེད་རང་རྣམས་ལ་ཉེན་ཁ་གང་ཡང་འཕྲད་ཀྱི་མ་རེད་ཅེས་ལམ་སྟོན་གནང་ཡོད།
    དངོས་གནས་བྱས་ན་འབུལ་དངོས་བཅོམ་མཁན་གྱི་ཇག་པ་རྣམས་སྦྱིན་བདག་ཡོད་སའི་ཕྱོགས་སུ་འགྲོ་སྐབས་གསང་བའི་བརྡ་ལན་ཞིག་བཏང་སྟེ་ངའི་ཅ་དངོས་གང་ཡོད་རྣམས་ཇག་པ་དེ་དག་གིས་འཕྲོགས་སོང་གསུངས་ན།
    ཇག་པ་རྣམས་ལ་རྡུང་རྡེག་གིས་སྐུ་ཆས་རྣམས་ཚུར་ལེན་ཐུབ་པ་ཡོང་རྒྱུ་ཡང༌། དེ་ལྟར་གནང་ལས་ལྡོག་སྟེ་ཤ་ཚ་ཆེན་པོས་ལམ་སྟོན་བཀའ་སློབ་གནང་བའི་ལོ་རྒྱུས་ཡོད།
  83: ལྷག་པར་རྒྱལ་སྲས་ཐོགས་མེད་བཟང་པོ་རང་ཉིད་བྱང་ཆུབ་ཀྱི་སེམས་ཀྱི་ཉམས་ལེན་ལ་རྩེ་གཅིག་ཏུ་གཞོལ་ཏེ།
    གསོལ་ཀྲུམ་ཡང་མཆོད་ཀྱི་མེད། དེར་བརྟེན་ཁོང་གི་ཉེ་འཁྲིས་སུ་སྤྱང་གུ་ཞིག་དང༌། ཁྱི་གཅིག
    ལུག་གཅིག་བཅས་ཡོད་པ་སྤྱང་གུ་དང་ཁྱི་དེ་གཉིས་ཤ་མི་ཟ་མཁན་ཆགས་ནས། སེམས་ཅན་གསུམ་པོ་ཕན་ཚུན་གནོད་འཚེ་མི་བྱེད་པར་སྤུན་ཉེ་ལྟར་འཆམ་མཐུན་མཉམ་གནས་བྱེད་པ་བཅས་ཁོང་གི་ཉེ་འཁྲིས་སུ་ཞི་བདེའི་ཁོར་ཡུག་དེ་ལྟ་བུ་ཞིག་ཡིན།
    སྐབས་འདིར་རང་གི་རྒྱུ་དངོས་འཕྲོག་མཁན་ཞིག་བྱུང་ཡང་དེ་ལ་བསྔོ་དགོས་པའི་བྱང་ཆུབ་སེམས་ཀྱི་ཉམས་ལེན་བྱེད་ཚུལ་གསུངས་པ་ཡིན།
    སྡུག་བསྔལ་ལམ་དུ་འཁྱེར་བ། ཞེས་པ་ལྟར་སྔར་བཀའ་གདམས་པའི་དགེ་བཤེས་གླང་ཤར་གཉིས་ལས་བཀའ་གདམས་པའི་དགེ་བཤེས་གླང་རི་ཐང་པ་རྡོ་རྗེ་སེངྒེ་མཆོག་འཆད་ཉན་གནང་བཞིན་པའི་སྐབས་སུ་གླང་རི་ཐང་པར་མི་དགའ་བའི་མི་ཞིག་གིས་ཕྲུ་གུ་པང་དུ་ཐོགས་པའི་བུད་མེད་ཅིག་ཁོང་གི་དྲུང་དུ་བཏང་སྟེ།
    བུད་མེད་དེ་ལ་རང་གི་པང་དུ་ཡོད་པའི་ཕྲུ་གུ་དེ་ཉིད་དགེ་བཤེས་གླང་རི་ཐང་པའི་བཞུགས་ཁྲིའི་ཐོག་ཏུ་བཞག་ནས།
    ཁྱོད་རང་གི་བུ་འདིར་ཡོད་ཅེས་བརྗོད་དུ་བཅུག་པ་ལྟར་བྱས་པས། དགེ་བཤེས་གླང་རི་ཐང་པས་ལགས་སོ་ཞེས་གསུངས་ཏེ།
    ཕྲུ་གུ་དེ་དགེ་བཤེས་གླང་རི་ཐང་པས་བདག་པོ་བསྐྱོན་པ་གནང་ཡོད། སྐབས་ཤིག་བུད་མེད་དེ་ལ་འགྱོད་པ་དྲག་པོ་ཞིག་སྐྱེས་ནས༌།
    ཨ་ཙི་ངས་མི་ངན་གྱི་ཁ་ལ་ཉན་ནས་ཚད་ལྡན་གྱི་དགེ་བཤེས་འདི་ལྟ་བུ་ཞིག་སྨ་ཕབ་པ་ཡིན་ཀྱང༌།
  84: ཁོང་ལ་ཚོར་བ་གང་ཡང་མི་འདུག་སྙམ་ནས་འགྱོད་པ་སྐྱེས་ཏེ་ཉིན་ཞིག་བུད་མེད་དེ་དགེ་བཤེས་གླང་རི་ཐང་པའི་སྐུ་མདུན་དུ་བཅར་ནས་སྔར་ངས་དགེ་བཤེས་ཁྱེད་ལ་སྐྱོན་འཛུགས་བྱས་པར་འགྱོད་པ་སྐྱེས་བྱུང༌།
    ཕྲུ་གུ་འདི་ང་རང་གི་ཡིན་པས་དགོངས་དག་ཅེས་བརྗོད་ནས་ཕྲུ་གུ་འཁྲིད་འགྲོ་སྐབས། དགེ་བཤེས་གླང་རི་ཐང་པས་ལགས་སོ་ཞེས་གསུངས་པ་ལས་དེ་མིན་ཚོར་བ་གང་ཡང་མེད་པ་ཡིན།
    དངོས་གནས་བློ་སྦྱངས་པའི་མི་དེ་ཚོའི་རིགས་ལ་དགྲ་ཞིག་བྱུང་ཡང་དེའི་འཕྲལ་སེལ་གྱི་སྤྱོད་ལམ་ལ་མ་གཟིགས་པར།
    དགྲ་བོ་དེ་ཉིད་ཀྱང་སྡུག་བསྔལ་མི་འདོད་པ་དང་བདེ་བ་འདོད་པ་ང་དང་གཅིག་པ་ཡིན་པ་དང༌། ད་དུང་དགྲ་བོ་དེ་དག་ཞེ་སྡང་དང་ཉོན་མོངས་ཀྱི་གཞན་དབང་དུ་སོང་བ་གང་དྲག་དགོངས་པའི་ཐོག་ནས་སྙིང་རྗེ་སྐྱེ་གི་ཡོད།
    ང་རང་ཚོས་ཀྱང་དེ་ལྟར་བསམ་བློ་བཏང་ན་ཕན་ཐོགས་ཡོད། དཔེར་ན། སྔ་ལོ་ཕྱི་ཟླ་ ཚེས་ ཉིན་གྱི་དོན་རྐྱེན་དེ་བྱུང་སྐབས་ང་རང་ལ་དངངས་སྐྲག་ཧ་ཅང་ཆེན་པོ་སྔར་ཕྱི་ལོ་
    ལོའི་ཟླ་ ཚེས་ ཉིན་གྱི་དོན་རྐྱེན་བྱུང་སྐབས་ཀྱི་ཚོར་བ་དང་འདྲ་བ་ཞིག་བྱུང༌། བྱེད་ཐབས་ནི་གང་ཡང་མི་འདུག
    དངངས་སྐྲག་གི་ཐོག་ནས་གང་དྲག་གཞིས་ལུས་བོད་མི་རྣམས་ལ་རྒྱ་དམག་གིས་དྲག་གནོན་བྱས་ཏེ་སྡུག་བསྔལ་མྱོང་རྒྱུ་རེད་བསམ་པའི་དངངས་སྐྲག་ཆེན་པོ་བྱུང༌།
    མི་འདྲ་བའི་ཁྱད་པར་གཅིག་ནི་ངོས་རང་གི་སྲོག་ལ་ཉེན་ཁའི་འཇིགས་སྣང་མེད་པ་དེ་ཡིན། སྔར་ལྔ་བཅུ་ང་དགུའི་ལོར་ངོས་རང་གི་སྲོག་ལ་ཉེན་ཁའི་འཇིགས་སྣང་ཆེན་པོ་ཡོད།
  85: དེ་འདྲའི་སྐབས་སུ་རྒྱ་དམར་གྱི་དཔོན་རིགས་རྣམས་ཆེད་དུ་གསལ་བཏབ་ནས་དེ་རྣམས་ཉོན་མོངས་ཀྱི་གཞན་དབང་དུ་སོང་བ་དང༌།
    སྡུག་བསྔལ་མི་འདོད་པ་དང་བདེ་བ་འདོད་པ་ཡིན་ཡང་བླང་དོར་གོ་ལོག་ཏུ་སྤྱད་པ་སོགས་ལ་བསམ་བློ་བཏང་ནས་གཏོང་ལེན་གྱི་དམིགས་པ་བྱས་པ་ཡིན།
    དེས་རང་ཉིད་ཀྱི་བསམ་བློ་མ་འཁྲུག་པ་ཞི་བདེར་གནས་རྒྱུ་ཕན་ཐོགས་ཆེན་པོ་འདུག དེ་ཡང་མགོན་པོ་ཀླུ་སྒྲུབ་ཀྱིས་དབུ་མ་རྩ་བ་ཤེས་རབ་ལས།
    བདག་ལ་དེ་དག་སྡིག་སྨིན་ཅིང༌། ། བདག་དགེ་མ་ལུས་དེར་སྨིན་ཤོག ། ཅེས་གསུངས་པ་ལྟར་གཏོང་ལེན་གྱི་དམིགས་པ་བྱས་པས་ཕན་ཐོགས་ཧ་ཅང་ཆེན་པོ་བྱུང༌།
    ནམ་རྒྱུན་ང་རང་ཚོས་ཚིག་པ་ཟ་ན་ཚིག་རྡོག་ལ་སོ་རྒྱོབས་ཞེས་ཤོད་ཀྱི་ཡོད། ཚིག་པ་ཟ་ན་ཚིག་པ་ཟ་ས་དེར་མང་པོ་བརྗོད་པ་ལས་རང་ཉིད་ཀྱི་ཚིག་རྡོག་ལ་སོ་བརྒྱབ་ནས་བསྡད་ན་ཕན་པ་ཡོད།
    མི་སྙན་པ་ལམ་དུ་འཁྱེར་བ། སྨད་པ་ལམ་དུ་འཁྱེར་བ། བཟོད་པར་དཀའ་བ་གཉིས་ལམ་དུ་འཁྱེར་བ།
    གཉིས་པ་བཟོད་པར་དཀའ་བ་ལམ་དུ་འཁྱེར་བ་ལ་གཉིས། དྲིན་ལན་ལོག་འཇལ་ལམ་དུ་འཁྱེར་བ་དང༌།
    བརྙས་ཐབས་བྱེད་པ་ལམ་དུ་འཁྱེར་བའོ། ། དང་པོ་ནི། གཉིས་པ་བརྙས་ཐབས་བྱེད་པ་ལམ་དུ་འཁྱེར་བ་ནི།
    ཞེས་རྒྱལ་སྲས་ཞི་བ་ལྷའི་སྤྱོད་འཇུག་གི་ནང་དུ། ང་རང་ཚོ་སྙིང་རྗེ་སྒོམ་མཁན་གྱིས་ཞེ་སྡང་ལ་ཉེས་དམིགས་སུ་བལྟས་ནས་ཞེ་སྡང་སྡོམ་དགོས་པ་ཡིན།
    དེ་ཡང་ཞེ་སྡང་སྡོམ་པ་ལ་ཞེ་སྡང་སྐྱེས་ནས་སྡོམ་དགོས་པ་ལས།
  86: ཞེ་སྡང་ཡོང་ས་མེད་པ་ཞིག་ལ་ཞེ་སྡང་སྡོམ་ཞེས་བརྗོད་ན་དགོས་པ་གང་ཡང་མེད། ཞེ་སྡང་ངམ་ཁོང་ཁྲོ་ནི་དགྲ་ཡིས་རང་ལ་གནོད་པ་བྱེད་སྐབས་ཁོང་ཁྲོ་དང་ཞེ་སྡང་སྐྱེ་གི་ཡོད།
    དེས་ན་བྱང་ཆུབ་ཀྱི་སེམས་ཉམས་ལེན་བྱེད་མཁན་ལ་བཟོད་པའི་ཡུལ་དགྲ་བོ་དགོས་པ་ཡིན། བསམ་བློ་ཡག་པོ་བཏང་ན་དགྲ་བོའམ་ཕ་རོལ་པོ་དེའི་ངོས་ནས་རང་ལ་ཕན་འདོགས་བྱེད་འདོད་ཀྱི་བློ་གང་ཡང་མེད་ཀྱང༌།
    རང་ཉིད་ལ་དེ་ནི་ཕན་ཐོགས་མཆོག་ཏུ་གྱུར་པའི་ཡུལ་ཞིག་ཆགས་ཡོད། དེ་ལྟར་བསམ་བློ་བཏང་ན་དགྲ་བོ་དེ་ནི་དགེ་བའི་བཤེས་གཉེན་མཆོག་ཏུ་གྱུར་པ་ཡིན་པ་གསུང་གི་ཡོད།
    དེ་ནི་སྙན་ངག་གི་རབ་བཏགས་ལྟ་བུ་མིན་པར། དངོས་གནས་ལག་ལེན་ངོ་མའི་ཐོག་ནས་བསམ་བློ་བཏང་ན།
    སེམས་ཀྱི་ཞི་བདེ་སྲུང་ཐབས་གཙོ་བོ་དེ་ཡིན། སེམས་ཀྱི་ཞི་བདེ་དཀྲུག་མཁན་དགྲ་བོ་ཡིན་ཞིང༌།
    དེས་རང་དང་རང་གི་གཉེན་ལ་གནོད་པ་བྱས་པ་དང༌། མི་སྙན་པར་བརྗོད་པ། བསྙེན་བཀུར་ལ་བར་ཆད་བྱེད་པ་སོགས་བྱས་རྐྱེན་ཡིད་མི་བདེ་བ་ཡོང་བ་དང༌།
    ཡང་རང་ཉིད་མི་དགའ་བའི་དགྲ་བོ་དང༌། དེའི་ཕྱོགས་གཏོགས་ལ་རྙེད་པ་བྱུང་བ་དང༌། བསྟོད་པ་དང་སྙན་གྲགས་བྱུང་བ་སོགས་བྱུང་དུས་རང་ཉིད་མི་དགའ་བ་ཡོང་གི་ཡོད།
    དེ་དག་ལ་ཇི་མི་སྙམ་པར་རོ་མཉམ་པ་ཞིག་ཡོང་སྐབས་ཞེ་སྡང་ཤུགས་ཆུང་དུ་འགྲོ་གི་ཡོད། ཞེ་སྡང་བྱས་ནས་དཀའ་ངལ་སེལ་ཐུབ་ཐབས་མེད།
    དཔེར་ན། ང་ཚོ་བོད་པའི་གནས་ཚུལ་ལ་ཆ་བཞག་ན། རྒྱ་མི་གུང་ཁྲན་ལ་ཁོང་ཁྲོ་བྱས་ཏེ་རླུང་ལངས་ནས་བསྡད་ན་རང་ཉིད་གཉིད་མི་ཁུག་པ་དང༌།
  87: ཁ་ཟས་ལའང་བྲོ་བ་མེད་པ་ཆགས་རྒྱུ་ལས། དེས་རྒྱ་མི་གུང་ཁྲན་ལ་གནོད་མི་ཐུབ། དེ་ལས་བློ་ལྷོད་ལྷོད་ཀྱི་ཐོག་ནས་ཐབས་ཤེས་གང་ཞིག་བྱེད་རྒྱུ་ཡོད་བསམ་བློ་བཏང་ན་ཕན་ཐོགས་ཆེ་བ་ཡོད།
    དཔེར་ན། གྲོང་པ་ཁྱིམ་མཚེས་དང་རང་ཉིད་མི་དགའ་བ་བྱུང་ན། གྲོང་པ་ཁྱིམ་མཚེས་ཀྱིས་ང་ལ་འདི་དང་འདི་བྱས་བྱུང་བསམ་ནས་ཁོང་ཁྲོ་བྱས་ཏེ་བསྡད་ན་རང་ཉིད་སེམས་མ་སྐྱིད་པར་ག་དུས་ཡིན་ཡང་ཁོང་ཁྲོས་དབུགས་རིང་བཏང་ནས་སྡོད་དགོས་པ་ཡོང་ཞིང༌།
    དེས་སུ་ལ་གནོད་ཅེ་ན། ཚིག་པ་ཁྱིམ་མཚེས་ལ་ཟ་ནས་རླུང་རང་གི་ནང་མི་དང་དགའ་ཉེ་བློ་དཀར་རྣམས་ལ་བསྟན་ན་གྱོང་ཁོང་ཚོར་རག་ཉེན་ཡོད།
    གནས་ཚུལ་དེ་རིམ་བཞིན་ཁྱིམ་མཚེས་ཀྱིས་ཐོས་ན། ང་ལ་གནག་པོ་བྱེད་བསམ་ཡང༌། ད་ཆ་ཁོ་རང་སེམས་འཁྲུགས་ནས་ནང་དང་མ་འཆམ་པར་དབུགས་རིང་བཏང་ནས་སྡོད་པ་དང༌།
    གཉིད་ཡག་པོ་མ་ཁུག་པར་ཨེམ་རྗེ་ཡང་སྐད་གཏོང་གི་འདུག་ཕན་པོ་བྱུང་བརྗོད་ཉེན་ཡོད། དེས་ན་དགྲ་བོས་རང་ལ་གནོད་པ་གང་ཞིག་བྱས་ཀྱང༌།
    རང་སེམས་མ་འཁྲུག་པར་ལྷོད་ལྷོད་བྱས་ནས་བསྡད་དེ་གནག་པོ་བྱེད་རྒྱུ་གང་འདུག་བསམ་བློ་ཡག་པོ་བཏང་ནས་བསྡད་ན་མཁས་པ་ཡིན།
    དེ་ལྟར་མ་བྱས་པར་རང་ཉིད་རླུང་ལངས་ནས་རང་གི་མགོ་ལ་མུར་རྫོག་གཞུས་པ་ལྟ་བུ་བྱས་ན་བྱབ་ཆུང་དང་ལྐུགས་པ་ཡིན།
    སྔར་ངོས་རང་ཆུང་ངུའི་སྐབས་ལྷ་སར་ཕུན་རབ་པའི་མཁན་ཆེན་ཞུ་བའི་གཞུང་ཞབས་ཤིག་ཡོད། ཁོང་ནམ་རྒྱུན་རླུང་ལངས་པོ་དེ་ཙམ་མེད་ཅིང༌།
    གལ་ཏེ་རླུང་ལངས་ན་མགོ་འཕུར་འཕུར་བྱེད་པ་དང༌།
  88: ཨ་ཙི་གང་དྲག་ཅེས་པུས་མོའི་ཐོག་ཏུ་ཅུང་ཟད་གཞུས་ནས་གད་མོ་དགོད་པ། དེ་དུས་ཁོང་རླུང་གཏིང་ནས་ལངས་ཡོད་པ་རེད་ཅེས་བརྗོད་ཀྱི་འདུག
    ཡང་སྔར་ཡོངས་འཛིན་གླིང་རིན་པོ་ཆེས་བཀའ་གནང་བ་ཞིག་ལ༑ གླིང་རིན་པོ་ཆེ་རང་ཉིད་ཀྱིས་གསོལ་ལྕོག་བཟོས་པ་གནང་སྟེ།
    ཕྱག་གཡོན་མས་སོག་ལེ་དང༌། འབུར་ལེན་བསྐྱོན་པ་སོགས་གནང་གི་ཡོད། གསོལ་ལྕོག་ལ་ཚོན་རྒྱ་རྩི་གཏོང་བ།
    སྐབས་དེར་ལྷ་སར་རྒྱ་རྩི་གཏོང་མཁན་གྱི་རྒྱ་མི་ཞིག་ཡོད། ཉིན་གཅིག་ཡོངས་འཛིན་རིན་པོ་ཆེའི་ཞབས་ཕྱི་ཞིག་རྒྱ་མི་དེའི་སར་གསོལ་ལྕོག་ལ་རྒྱ་རྩི་གཏོང་རྒྱུར་སྐྱེལ་བར་བཏང་གནང་བ་ལྟར་འགྲོ་དུས་རྒྱ་མི་དེ་ནང་ལ་ཙོག་པུར་དཀར་ཡོལ་ཆག་ཧྲུག་ལག་ཏུ་ཉར་ནས་སེམས་ཁྲལ་ཆེན་པོ་བྱས་ནས་བསྡད་འདུག
    ག་རེ་བྱས་སོང་ཞེས་སྐད་ཆ་འདྲི་སྐབས། རྒྱ་མི་དེས་ང་རླུང་ལངས་ནས་དཀར་ཡོལ་ས་ལ་བརྡབས་པ་ཡིན།
    རླུང་ཞི་རྗེས་འགྱོད་པ་ཆེན་པོ་སྐྱེས་ནས་དཀར་ཡོལ་ཆག་ཧྲུག་རྣམས་བསྒྲུགས་ཏེ་བསྡད་ཡོད་ཅེས་བརྗོད་འདུག
    དེས་ན་རླུང་ལངས་སྐབས་རྒྱུ་མཚན་ལ་བསམ་བློ་མི་གཏོང་བར་གང་དྲན་བྱེད་ཀྱི་ཡོད་པ་རེད། ཡང་ངོས་ནས་དུས་རྒྱུན་བརྗོད་པ་ཞིག་ལ།
    སྔར་ང་རང་ལྷ་སར་ཡོད་སྐབས་རླངས་འཁོར་གཏོང་མཁན་གཉིས་ཡོད། གཅིག་ནི་འབའ་བུ་བཀྲ་ཤིས་ཚེ་རིང་ཡིན།
    རྗེས་སུ་རྒྱ་གར་ལ་སླེབས་པ་དང༌། ནང་མི་འགའ་ཤས་ད་ལྟ་རྒྱ་གར་ནང་ཡོད། གཅིག་ནི་ལྷམ་པ་ཞེས་པའི་མི་མགོ་དམར་བ་ཞིག་ཡོད།
    ཁོ་རླུང་ཧ་ཅང་ལངས་པོ་ཡོད། ཉིན་ཞིག་རླངས་འཁོར་ལ་སྐྱོན་ཤོར་ནས་འཁོར་ལོའི་འོག་ཏུ་འཛུལ་ནས་བཤིག་བསྒྲིག་གི་ལས་ཀ་བྱེད་སྐབས།
  89: ཁོ་རང་གི་མགོ་དམར་པོ་དེ་ཕྲན་བུ་རྡབ་པ་དེ་ལ་རླུང་ལངས་ནས་ཡང་བསྐྱར་མགོ་རྡབ་ཀྱི་འདུག་ཅེས་བརྗོད་ཀྱི་འདུག
    ཁོ་རང་གི་སྤུ་མེད་པའི་མགོ་དམར་པོ་དེ་རྡབ་སྐྱོར་བརྒྱབ་ན་ཁོ་རང་གྱོང་ཡིན་པ་ལས་རླངས་འཁོར་ལ་གང་ཡང་གནོད་རྒྱུ་མེད།
    དེ་ལྟར་རླུང་ལངས་ན་མི་སྨྱོན་པ་ལྟ་བུ་རིགས་བརྩི་ས་མེད་པ་ཆགས་ཀྱི་ཡོད། རླུང་མ་ལངས་པར་སེམས་པ་ལྷོད་ལྷོད་ངང་བསྡད་ན༑
    གལ་སྲིད་མི་ལ་བཟོ་ལྟ་ཞིག་བཟོ་དགོས་བྱུང་ཡང༌། རླུང་མེད་པའི་ཐོག་ནས་བཟོས་ན་གནད་ལ་འཁེལ་བ་ཡོང་བ་དང༌།
    རླུང་ལངས་ན་བཟོ་ལྟ་གནད་ལ་འཁེལ་བ་ཞིག་བཟོ་མི་ཐུབ། དཔེར་ན། རྒྱ་དམར་གྱིས་སྐྱོན་བཙུགས་བྱས་པ་མང་པོ་ཞིག་ཁོ་རང་ཚོ་རླུང་ལངས་ནས་གང་བྱུང་བཤད་པ་ཡིན་སྟབས།
    ཁོང་ཚོ་རྫུན་ཤོད་མཁན་ཆགས་ཏེ་འཛམ་གླིང་ཐོག་ཡིད་ཆེས་བྱེད་མཁན་མེད། རྒྱ་མི་ཁོ་རང་ཚོ་ཡང་ཡིད་ཆེས་ཀྱི་མེད།
    བར་ལམ་ངོས་ནས་རྒྱ་མི་མང་པོ་ཐུག་འཕྲད་བྱས་པར་བློ་གཟུ་བོར་གནས་པའི་རྒྱ་མི་རྣམས་ཀྱིས་བོད་པར་ཧ་ཅང་གི་དགའ་པོ་བྱེད་ཀྱི་འདུག
    དཔེར་ན། དེ་རིང་འདིར་སླེབས་ཡོད་པ་ཝང་ལི་ཞུང་ལྟར་ཧ་ཅང་དགའ་པོ་བྱེད་ཀྱི་འདུག དེ་དག་ནི་ང་ཚོ་ཐུག་འཕྲད་བྱུང་སྟེ་དགའ་པོ་བྱས་པ་ཙམ་མིན།
    དཔེར་ན་ཝང་ལི་ཞུང་ལྟ་བུ་ལ་མཚོན་ན༑ འདས་པའི་ལོ་མང་པོའི་རིང་བོད་པའི་ཐོག་དངོས་གནས་དྲང་བདེན་གྱི་རྩོམ་ཡིག་མང་པོ་ཞིག་བྲིས་ཡོད།
    དེ་དང་དེས་མཚོན་པའི་རྒྱ་མི་མང་པོ་ཡོད། ལྷག་པར་སྔ་ལོའི་གནས་ཚུལ་བྱུང་བའི་རྗེས་རྒྱ་མི་མཁས་དབང་དང༌།
  90: རྩོམ་པ་པོ་མང་པོ་ཞིག་དང་ཐུག་འཕྲད་བྱུང་བ་ཁོང་ཚོ་ཧ་ཅང་ཡག་པོ་འདུག དཔེར་ན། ང་ཚོས་ཤེས་པ་ལྟར་ན་སྔ་ལོའི་གནས་ཚུལ་བྱུང་བ་ནས་བཟུང་ད་བར་ཕལ་ཆེར་རྒྱ་མིའི་རྩོམ་པ་པོས་རྒྱ་ཡིག་ཐོག་རྩོམ་ཡིག་ལྔ་བརྒྱ་ལྷག་ཙམ་བྲིས་འདུག
    དེ་དག་ཚང་མ་བོད་པར་ཤ་ཚས་བདེན་པའི་རྒྱབ་སྐྱོར་བྱེད་མཁན་ཤ་སྟག་ཡིན། དེའི་ཐོག་ནས་ང་ཚོའི་བདེན་པའི་ནུས་པ་རིམ་པས་གསལ་ཡོང་བ་དང༌།
    ལྷག་པར་ང་ཚོས་དབུ་མའི་ལམ་ཞེས་གཉིས་ཕན་གྱི་བསམ་བློ་ཞིག་གཏོང་གི་ཡོད་པ་དེའི་འབྲས་བུ་ཡིན།
    དེ་དག་ནི་བྱང་ཆུབ་སེམས་དཔའི་བསླབ་བྱ་དང་འབྲེལ་བ་ཡོད། ངའི་ངོ་ཤེས་པ་འགའ་ཞིག་གིས་སྤྱོད་འཇུག་ལྟར་ཉམས་ལེན་བྱས་ན་བོད་རང་བཙན་ཐོབ་མི་ཐུབ་ཅེས་བརྗོད་མཁན་བྱུང༌།
    དེ་ནི་མ་ཤེས་པའི་རྟགས་ཡིན། བྱང་ཆུབ་སེམས་ཀྱི་ཉམས་ལེན་རྣམས་ནི་ཧ་ལས་དགོས་པ་ཞིག་ཡོད།
    བྱང་ཆུབ་སེམས་དཔའི་ཕྱིན་དྲུག་གི་སྤྱོད་པ་དེ་དག་སྔགས་དང་འབྲེལ་བའི་སྐབས་སུ་ཞི་སོགས་ཀྱི་ལས་རབ་འབྱམས་བསྒྲུབ་པ་སོགས་བསྒྲུབ་རྒྱུ་ཡོད་པ་གསུངས་པ་དེ་དག་ནི་ཧ་ལས་དགོས་པ་ཞིག་ཡིན།
    དེ་ཐམས་ཅད་བསམ་པ་བྱང་ཆུབ་སེམས་ཀྱིས་ཟིན་པ་དང༌། ཕན་སེམས་འབའ་ཞིག་གིས་ཀུན་ནས་བསླངས་ན།
    གནས་སྐབས་ཀྱི་བྱེད་ཐབས་འདྲ་མིན་མང་པོ་ཞིག་གསུངས་ཡོད། དེ་ནི་བསམ་པ་གཙོ་ཆེ་བ་ཡིན། སྦྱོར་བ་བཟང་ངན་ནི་བསམ་པ་བཟང་ངན་ལ་རག་ལུས་པ་ཞིག་ཡིན་པ་རྗེ་བདག་ཉིད་ཆེན་པོས།
    བསམ་པ་བཟང་ན་ས་དང་ལམ་ཡང་བཟང༌། ། བསམ་པ་ངན་ན་ས་དང་ལམ་ཡང་ངན། །
  91: ཐམས་ཅད་བསམ་པ་དག་ལ་རག་ལས་པས། ། ནམ་ཡང་བསམ་པ་བཟང་བར་ནན་ཏན་འཚལ། ། ཞེས་གསུངས་པ་ལྟར་སྦྱོར་བ་བཟང་ངན་དང༌།
    འཚེ་བ་དང་འཚེ་བ་མེད་པ་དེའི་རྩ་བ་ནི་བསམ་པ་ལ་ཐུག་ཡོད། སྙིང་རྗེས་ཀུན་ནས་བསླངས་པའི་མངོན་སྤྱོད་ཀྱང་དོན་གྱི་འཚེ་བ་མིན་ལ།
    ཉོན་མོངས་ཀྱིས་ཀུན་ནས་བསླངས་ཏེ་གཞན་ལ་བསྟོད་བསྔགས་བྱེད་པ་དང༌། སྦྱིན་པ་གཏོང་བ་དེ་ནི་ཞེ་སྡང་གིས་ཀུན་ནས་བསླངས་པ་ཡིན་པས་འཚེ་བ་ཡིན།
    དེས་ན་བྱང་ཆུབ་སེམས་དཔའི་ཉམས་ལེན་ནི་ཧ་ལས་དགོས་པ་ཞིག་ཡིན་ཞེས་ངས་དུས་རྒྱུན་ཤོད་ཀྱི་ཡོད།
    བྱང་ཆུབ་སེམས་དཔའ་རྣམས་ནི། ཞེ་ས་མ་ཞུས་ན་ཧ་ཅང་གི་མགོ་གྲུང་པོ་ཡིན། དངོས་གནས་ཕུགས་ཕན་རང་དོན་སྒྲུབ་པའི་ཐབས་ཤེས་ཡག་ཤོས་དེ་བཙལ་ཏེ།
    གཞན་ལ་ཕན་བདེ་འབའ་ཞིག་བསྒྲུབས་ན་རང་ཉིད་ལ་ཁེ་ཕན་ཆེ་ཤོས་ཡོད་པ་གཟིགས་པ་དེ་ནི་དངོས་གནས་མཁས་པ་ཡིན།
    ང་ཚོ་བླ་མ་དཀོན་མཆོག་ཚ་དྲགས་ན་གཞན་དང་རྒྱ་འདྲེ་ཤོར་དུས་བདེ་སྐྱིད་གཞན་ལ་བརྟེན་ནས་ཡོང་གི་ཡོད་པ་གཏིང་བརྗེད་དུ་བཏང་ན།
    དེ་ནི་རང་གི་མགོ་ལ་རང་གིས་རྡོ་གཞུས་པ་ལྟ་བུ་ལས་གཞན་ཡོང་རྒྱུ་གང་ཡང་མེད། དེས་ན་གོང་གི་ཚིག་བཅད་དེ་གསུངས་པ་ཡིན།།
    ༽ འབྱོར་རྒུད་གཉིས་ལམ་དུ་འཁྱེར་བ་ལས། རྒུད་པ་ལམ་དུ་འཁྱེར་བ། དེ་ནས་ཤིན་ཏུ་བཟོད་དཀའ་བ་ནི།
    གསུམ་པ་འབྱོར་རྒུད་གཉིས་ལམ་དུ་འཁྱེར་བ་ལ་གཉིས། རྒུད་པ་ལམ་དུ་འཁྱེར་བ་དང༌། འབྱོར་པ་ལམ་དུ་འཁྱེར་བའོ།
    ། དང་པོ་ནི།
  92: ཞེས་གསུངས་ཤིང༌། དེའི་དོན་ནི། རྐྱེན་ངན་མང་པོ་ཞིག་བྱུང་ནས་ལྟོ་གོས་ཀྱིས་ཕོངས་ཤིང༌།
    ནད་དང་ན་ཚས་གདུངས་པ། མི་ཡིས་བརྙས་བཅོས་བྱེད་པ། གདོན་གྱིས་གནོད་པ་སོགས་ཀྱི་རྐྱེན་བྱུང་དུས་སེམས་པ་བཟང་པོ་བྱ་རྒྱུ་ལས་གལ་ཆེ་བ་ཞིག་མེད།
    ཧ་ཅང་ཞུམ་པའི་སྐབས་སུ་ཆོས་དང་བྱང་ཆུབ་ཀྱི་སེམས་ཉམས་ལེན་བྱ་རྒྱུ་བརྗེད་ཉེན་ཡོད་པས།
    དེ་ལ་གཟབ་ནན་བྱེད་དགོས་ཞེས་གསུངས་པ་ཡིན། གཉིས་པ་ནི། རྩ་བ་ལས། འབྱོར་པ་ལམ་དུ་འཁྱེར་བ།
    ཞེས་གསུངས། དོན་ནི། ཡང་རང་ཉིད་བྱ་བ་ལམ་འགྲོ་ཆེན་པོ་བྱུང་བ་དང༌། རྒྱུ་དངོས་ཀྱང་གང་འཚམས་བྱུང་སྐབས།
    དཔེར་ན༑ ང་རང་ཚོའི་དཔེ་ཆ་བ་དག་གི་ནང་དུ་འདི་ལྟར་ཡོང་གི་ཡོད། ཕ་ཡུལ་ས་ཐག་རིང་པོ་ནས་རྒྱུག་ཁུག་འཁྱེར་ནས་གྲྭ་སར་ཡོང་སྟེ་དཔེ་ཆ་བལྟས།
    གྲྭ་པ་ཉམ་ཆུང་ཞིག་བྱས། དེ་ནས་རིམ་བཞིན་དཔེ་ཆ་ཡག་པོ་ཆགས་པ་དང༌། དགེ་ཕྲུག་ཀྱང་མང་པོ་དང༌།
    སྦྱིན་བདག་ཀྱང་གང་འཚམས་བྱུང་སྟེ་ལྟོ་གོས་ཀྱང་བཟང་དུ་ཕྱིན་པའི་སྐབས་སུ་ང་རྒྱལ་ཆེ་རུ་སོང་ནས་གཞན་ལ་མཐོང་ཆུང་བྱེད་པ་ལྟ་བུ་ཡོང་གི་ཡོད།
    སྤྱིར་ཡང་ཕྲག་དོག་དང༌། ང་རྒྱལ། འགྲན་སེམས་སོགས་ནི་མི་སྐྱིད་སྡུག་ཕྲན་བུ་བཟང་བའི་ནང་མང་བ་ཡོད།
    སྐྱིད་སྡུག་ཞན་པའི་ནང་དུ་ཕྲག་དོག་དང༌། ང་རྒྱལ། འགྲན་སེམས་སོགས་ཉུང་བ་ཡོད། དེ་ནི་ཁྱེད་རང་ཚོ་རྒན་པ་རྣམས་ཀྱིས་ཕལ་ཆེར་ཤེས་ཀྱི་ཡོད།
    སྔར་ཕྱི་ལོ་ ནང་དུ་ང་ཚོ་ཚང་མ་སྐྱོ་པོ་བྱས་ནས་སྡོད་སྐབས་ཕལ་ཆེར་ད་ལྟ་ལས་འཆམ་པ་ལྟ་བུ་ཡོད།
  93: སྤུ་གང་འཚམས་སྐྱེས་པའི་སྐབས་སུ་ཕྲག་དོག་དང་འགྲན་སེམས་ཆེ་ཕྱིན་པ་དང༌། མགོ་བདེ་དྲན་འཕྲུལ་བྱེད་མཁན་ཡང་ཅུང་ཟད་མང་དུ་འགྲོ་གི་ཡོད་པ་ལྟ་བུ་འདུག
    སྤྱི་ཚོགས་གང་བལྟས་ཀྱང་ཕལ་ཆེར་གཅིག་མཚུངས་ཤིག་ཡིན། དཔེར་ན༑ གྷ་དྷིའི་གྲོང་གསེབ་ནང་སྡོད་མཁན་རྣམས་ཕལ་ཆེར་བླ་མ་དཀོན་མཆོག་ཚ་བ་ཡོད་པ་དང༌།
    གྲོང་དང་གྲོང་ཁྱེར་གྱི་ནང་སྡོད་མཁན་རྣམས་མགོ་བདེ་དྲན་འཕྲུལ་ཚ་བ་ཡོད། རང་ཉིད་ཀྱིས་བསམ་བློ་བཏང་ནས་དྲན་ཤེས་བག་ཡོད་བསྟེན་ན་ཕྱི་རྐྱེན་གྱི་གཞན་དབང་དུ་མི་འགྲོ་ཞིང༌།
    དེ་ལྟར་དྲན་ཤེས་བག་ཡོད་ཀྱི་བསམ་བློ་གཏོང་མ་ཐུབ་ན། ཕྱི་རྐྱེན་གྱིས་སེམས་ཀྱི་ལེགས་ཆ་རྣམས་ཤུགས་ཆུང་དུ་འགྲོ་བ་དང༌།
    སེམས་ཀྱི་ཉེས་པའི་ཆ་རྣམས་མངོན་དུ་གྱུར་ནས་བཙན་དབང་ཐུབ་ཚོད་ཤོད་པ་དང༌། མགོ་སྐོར་གཏོང་བ།
    མགོ་བདེ་དྲན་འཕྲུལ་བྱེད་པ། རྫུན་ཤོད་པ་བཅས་ཤུགས་ཆེ་རུ་འགྲོ་གི་ཡོད། དེས་ན་གོང་གི་ཚིགས་བཅད་པའི་ནང་ལམ་འགྲོ་ཆེན་པོ་ཡོད་སྐབས་གཟབ་ནན་མ་བྱས་ན།
    ཆོས་པ་ཀླུང་ལ་རིལ་བའི་ཉེན་ཁ་ཡོད་པས་གཟབ་ནན་བྱེད་དགོས་ཞེས་གསུངས་པ་ཡིན།། ཆགས་སྡང་གཉིས་ལམ་དུ་འཁྱེར་བ་ལས་སྡང་ཡུལ་ལམ་དུ་འཁྱེར་བ།
    བཞི་པ་ཆགས་སྡང་གཉིས་ལམ་དུ་འཁྱེར་བ་ལ་གཉིས། སྡང་ཡུལ་ལམ་དུ་འཁྱེར་བ་དང༌། ཆགས་ཡུལ་ལམ་དུ་འཁྱེར་བའོ།
    ། དང་པོ་ནི། ཞེས་གསུངས་པའི་དོན་ནི། གོང་དུ་ཞུས་པ་ལྟར་དགྲ་གཅིག་བཏུལ་ན་དགྲ་གཉིས་ཡོང་བ་དང༌།
    དགྲ་གཉིས་བཏུལ་ན་དགྲ་བཞི་ཡོང་བ་ཡིན། དབུ་མ་བཞི་བརྒྱ་པའི་ནང་འཛམ་གླིང་འདིའི་ཐོག་དཔའ་བོ་བློ་ཁོག་ཡོད་པའི་སུ་ཞིག་གིས་ཀྱང༌།
  94: རང་ཉིད་མི་དགའ་བའི་དགྲ་བོ་ཡོངས་རྫོགས་བཏུལ་ནས་ཕྱིན་ཆད་དགྲ་བོ་ལངས་རྒྱུ་མེད་པ་ཞིག་བཟོས་པ་སུ་ཡང་མེད་ཅེས་གསུངས་པ་དངོས་བདེན་ཡིན།
    འཛམ་གླིང་འདིའི་སྟེང་མི་དབང་ཤུགས་ཅན་ཧི་ཊི་ལ་དང༌། སི་ཏ་ལི། ལེ་ཉིན། མའོ་ཙེ་ཏུང་སོགས་བྱུང་ཡོད།
    དེ་དག་གིས་རང་ཉིད་ཀྱི་མི་དགའ་བའི་དགྲ་བོ་རྣམས་ལ། རྒྱ་ནག་དང་ཨུ་རུ་སུའི་དབང་འཛིན་པས་ཞྭ་མོ་གཡོགས་པ་སོགས་བྱས་ཏེ་བཙོན་དུ་བཅུག་པ་དང༌།
    ཉེས་རྡུང་བཏང་བ། ལྟོགས་ཤི་དང༌། མུག་གསོད་བཏང་བ་སོགས་ཧ་ཅང་ཤུགས་ཆེ་བྱས་ཡོད་ཀྱང༌། དགྲ་བོར་རྫོགས་རྒྱུ་མེད་པར་མི་དགའ་བ་བྱེད་མཁན་མི་རྒྱུན་མ་ཆད་པར་ཡོང་གི་ཡོད།
    དེས་ན་རང་གི་ཞེ་སྡང་གི་དགྲ་བོ་དེ་མ་ཐུལ་ན། ཕྱི་རོལ་གྱི་དགྲ་བོ་མེད་པར་བཟོ་ཐུབ་ཐབས་རྩ་བ་ནས་མེད།
    ཐབས་ཤེས་གཅིག་རང་ཡོད་པ་ནི། བྱམས་བརྩེས་དགྲ་བོ་བཏུལ་ཐུབ་པ་ཡོང་གི་ཡོད། བྱམས་བརྩེས་དགྲ་བོ་འདུལ་བ་ལ།
    གཞན་ལ་བྱམས་བརྩེ་བྱེད་དགོས། དེ་ལྟར་བྱེད་པ་ལ་ཐོག་མར་རང་རྒྱུད་ལ་བྱམས་པ་དང་བརྩེ་བ་སྐྱེས་དགོས་པ་ཡིན།
    རང་རྒྱུད་ལ་བྱམས་བརྩེ་མ་སྐྱེས་པ་སྐྱེས་པ་དང༌། སྐྱེས་པ་གོང་ནས་གོང་དུ་སྤེལ་བའི་ཐོག་ནས་གཞན་ལ་བྱམས་བརྩེའི་ལུས་ངག་གི་སྤྱོད་པ་ཐོན་པ་ཞིག་བྱེད་དགོས་པ་གསུང་གི་ཡོད།
    དེ་ནི་ཞེ་སྡང་གི་གཉེན་པོ་བསྟེན་ཚུལ་དེ་ཡིན། ཆགས་ཡུལ་ལམ་དུ་འཁྱེར་བ། གཉིས་པ་ནི། ཞེས་གསུངས་པ་ནི།
    དངོས་པོ་ལ་ཞེན་ཆགས་མ་བྱེད་ཅེས་གསུངས་པ་ཡིན།
  95: མཉམ་གཞག་ཏུ་སྤྲོས་བྲལ་འཛིན་མེད་བསྒོམ་པ། གཉིས་པ་དོན་དམ་བྱང་སེམས་བསྒོམ་པ་ལ་གཉིས།
    མཉམ་གཞག་ཏུ་སྤྲོས་བྲལ་འཛིན་མེད་བསྒོམ་པ། རྗེས་ཐོབ་ཏུ་ཆགས་སྡང་གི་ཡུལ་ལ་བདེན་ཞེན་སྤང་པའོ།
    ། དང་པོ་ནི། ཞེས་པ་འདིས་མཉམ་གཞག་གི་སྐབས་སུ་ཆོས་ཐམས་ཅད་ངོ་བོ་ཉིད་ཀྱིས་གྲུབ་པ་རྡུལ་ཙམ་ཡང་མེད་ཀྱང༌།
    ང་རང་ཚོར་ཆོས་ཐམས་ཅད་དོན་གྱི་ངོས་ནས་ཡོད་པ་ཞིག་སྣང་གི་ཡོད། དེ་ཡང་ང་ཚོར་ཆོས་ཐམས་ཅད་མིང་བརྡས་ཕར་བཏགས་པ་ཙམ་ཞིག་གཏན་ནས་མི་འཆར་བར་དོན་གྱི་ངོས་ནས་ཡོད་པ་ཞིག་སྣང་གི་ཡོད།
    དེ་ལྟར་སྣང་བ་ལྟར་དུ་གྲུབ་ཡོད་ན། སྨིག་རྒྱུ་གལ་ཏེ་ཆུ་ཡིན་ན། ། ཉ་པ་རྣམས་ཀྱིས་ཅིས་མི་མཐོང༌།
    ། ཞེས་རིན་ཆེན་ཕྲེང་བའི་ནང་དུ་གསུངས་པ་ལྟར་ཇི་ལྟར་སྣང་བ་ནང་བཞིན་བདེན་ན་ཕར་ངོས་ནས་བཏགས་དོན་བཙལ་ན་རྙེད་དགོས་ཤིང༌།
    བཏགས་དོན་བཙལ་ན་རྙེད་རྒྱུ་མེད་པ་ཡིན། དཔེར་ན། གང་ཟག་ཅེས་པ་དེ་ཕར་ངོས་སམ་ཕུང་པོའི་ནང་ནས་གྲུབ་ཡོད་ན།
    རྣམ་པ་བདུན་དུ་བཙལ་ན་རྙེད་དགོས་ཤིང༌། ཕུང་པོ་དང་གཅིག་གམ། ཐ་དད་དམ། ཕུང་པོ་དང་གང་ཟག་ཕན་ཚུན་བརྟེན་པ་དང༌།
    ལྡན་པ། དབྱིབས་དང༌། ཚོགས་པ་སོགས་ནས་དཔྱད་ནས་བཙལ་ན། ངའམ་གང་ཟག་ཅེས་པ་དེ་ཡག་པོ་ཞིག་བསམ་བློ་བཏང་ན་རྩ་བ་ནས་རྙེད་རྒྱུ་མེད་པ་གསལ་པོ་ཡིན།
    དེས་ན་བཙལ་ནས་མ་རྙེད་པ་དེ་ཡུལ་སྟེང་ནས་གྲུབ་ཡོད་མེད་བཙལ་བ་ཡིན། སྣང་ཙམ་དེ་ལ་དཔྱད་པ་མིན་པར་སྣང་ཙམ་དེས་མ་ཚིམས་པར་བཙལ་བ་ཡིན།
  96: སྣང་ཙམ་དེ་གའི་ངང་ནས་བདག་དང་གཞན་དང༌། སོ་སྐྱེ་དང་འཕགས་པ། སངས་རྒྱས་དང་སེམས་ཅན།
    བཟང་པོ་དང་ངན་པ་བཞག་གི་ཡོད། རྐྱེན་ཚོགས་པའི་སྟེང་ནས་བཏགས་ཡོད་མིང་རྐྱང་ཙམ་གྱི་ཆོས་དེ་རྣམས་བཞག་གི་ཡོད།
    དོན་གྱི་ཡིན་ལུགས་སུ་གྲུབ་ཡོད་མེད་དཔྱད་ཕྱིན་ཆད་ལ་རྙེད་རྒྱུ་གཏན་ནས་མེད་པ་ཡིན། དེ་ནི་རང་ངོས་ནས་མེད་པའི་རྟགས་ཡིན་པ་ལས་མེད་པའི་རྟགས་མིན།
    དེས་ན་ཆོས་ཐམས་ཅད་ནང་སེམས་ལ་བརྟེན་ནས་རྟོག་པས་བཏགས་པ་ལ་བརྟེན་ནས་གྲུབ་པ་ཤ་སྟག་ཡིན།
    འདོགས་བྱེད་ཀྱི་རྟོག་པ་དེ་ཉིད་ཀྱང་བཙལ་ན་སྐད་ཅིག་སྔ་ཕྱིའི་རྒྱུན་གྱི་ཐོག་ནས་དཔྱད་ན་རྙེད་རྒྱུ་མེད།
    དེ་ལྟ་བུའི་ངང་ཚུལ་ཤེས་པའི་ཐོག་ནས་གཟུང་བ་དང་འཛིན་པའི་སྤྲོས་པའི་སྣང་བ་དེ་རྣམས་ཞི་ཙམ་དང་དགག་བྱ་ཁེགས་ཙམ་དེ་གའི་ངང་ལ་བློ་རྩེ་གཅིག་ཏུ་གནས་ནས་སྒོམ་པ་ནི།
    མཉམ་གཞག་ཏུ་སྟོང་ཉིད་བསྒོམས་པ་ཞེས་པ་དེ་ཡིན། དེ་ནས་རྗེས་ཐོབ་ཀྱི་གནས་སྐབས་སུ་བདེན་ཞེན་སྤང་པ་ནི།
    རྗེས་ཐོབ་ཏུ་ཆགས་སྡང་གི་ཡུལ་ལ་བདེན་ཞེན་སྤོང་བ་ལས། ཆགས་ཡུལ་ལ་ བདེན་ཞེན་སྤོང་བ། གཉིས་པ་ལ་གཉིས།
    ཆགས་ཡུལ་ལ་བདེན་ཞེན་སྤངས་པ་དང༌། སྡང་ཡུལ་ལ་བདེན་ཞེན་སྤངས་པའོ། ། དང་པོ་ནི། ཞེས་པ་འདིས་རྗེས་ཐོབ་ཀྱི་སྐབས་སུ་ཡུལ་བཟང་པོ་དང་འཕྲད་སྐབས་དེ་རྣམས་རྨི་ལམ་ལྟ་བུ་དང༌།
    སྒྱུ་མ་ལྟ་བུ་རེད་བསམ་པའི་ཐོག་ནས་ཞེན་ཆགས་མ་སྐྱེས་པ་བྱེད་དགོས་པ་དང༌། དེ་བཞིན་གཉིས་པ་ནི༑
    སྡང་ཡུལ་ལ་བདེན་ཞེན་སྤོང་བ།
  97: ཞེས་གསུངས་པའི་དོན་ནི། རྐྱེན་ངན་བྱུང་བའི་སྐབས་སུ་ཡང་དེ་རྣམས་རྨི་ལམ་ལྟ་བུ་དང༌།
    སྒྱུ་མ་ལྟ་བུར་བལྟས་པའི་ཐོག་ནས་ཞེ་སྡང་མ་སྐྱེས་པ་བྱེད་དགོས་ཞེས་གསུངས་པ་ཡིན། གསུམ་པ་དེ་དག་གི་བསླབ་བྱར་བསླབ་པ་ལ་ལྔ།
    ཕ་རོལ་ཏུ་ཕྱིན་པ་དྲུག་ལ་བསླབ་པ། མདོ་ནས་གསུངས་པའི་ཆོས་བཞི་ལ་བསླབ་པ། ཉོན་མོངས་པ་སྤོང་ཚུལ་ལ་བསླབ་པ།
    དྲན་ཤེས་དང་ལྡན་པས་གཞན་དོན་སྒྲུབ་པ་ལ་བསླབ་པ༑ དགེ་བ་རྫོགས་བྱང་དུ་བསྔོ་བ་ལ་བསླབ་པའོ།
    །དང་པོ་དྲུག་ལས། ཕྱིན་དྲུག་གི་ཉམས་ལེན་ལ་བསླབ་པ་ནི། ཕར་ཕྱིན་དྲུག་ལ་བསླབ་པ། ཞེས་བསམ་གཏན་དང༌།
    གཟུགས་མེད་ཅེས་པ་དེ་རྣམས་ནི་མི་གཡོ་བའི་ལས་ཞེས་འཁོར་བར་འཁོར་བའི་རྒྱུ་ཡིན། དེ་ལས་ཡང་དག་འདས་པ་ཞེས་པ་ནི།
    ཐར་པ་དོན་གཉེར་གྱི་བསམ་པས། སྐབས་འདིར་རྣམ་མཁྱེན་དོན་གཉེར་གྱི་བསམ་པས་ཞི་གནས་སྒྲུབ་སྐབས་རྣམ་མཁྱེན་གྱི་རྒྱུར་འགྲོ་གི་ཡོད།
    ཞེས་ཐབས་དང་ལྡན་ཞིང་ཞེས་པ་ནི། བྱང་ཆུབ་ཀྱི་སེམས་ཀྱིས་ཟིན་པའི་སྦྱིན་པ་དང༌། ཚུལ་ཁྲིམས།
    བཟོད་པ། བརྩོན་འགྲུས་སོགས་ནི་ཐབས་སུ་གསུངས་ཡོད། འཁོར་གསུམ་མི་རྟོག་པའི་ཤེས་རབ་ཅེས་པ་ནི།
    སྦྱིན་པ་ལྟ་བུར་མཚོན་ན། སྦྱིན་པ་དང༌། སྦྱིན་བྱ། སྦྱིན་པ་པོ་བཅས་བྱ་བྱེད་ལས་གསུམ་སྟེ།
    རྟགས་འཇུག་གི་ནང་དུ་བྱ་བྱེད་ལས་གསུམ་ཞེས་བཤད་ཀྱི་ཡོད། དེ་ཡང་ཡུལ་དེ་ལ་བྱེད་པ་པོ་གང་གིས་བྱ་བ་དེ་བསྒྲུབས་ཞེས་བརྗོད་སྐབས།
    རྟགས་འཇུག་ལས། ཕོ་ནི་འདས་དང་གཞན་བསྒྲུབ་ཕྱིར། །
  98: ཞེས་པའི་ཚིག་རྐང་འདིས་བྱ་བྱེད་ལས་གསུམ་སྟོན་གྱི་ཡོད། དེས་ན་འཁོར་གསུམ་མི་རྟོག་པ་ཞེས་པ་ནི།
    བྱེད་པ་པོ་དང༌། བྱ་བ། བྱ་བའི་ཡུལ་བཅས་གསུམ་ག་ངོ་བོ་ཉིད་ཀྱིས་གྲུབ་པས་སྟོང་པ་ཤེས་པར་བྱས་ཏེ།
    དེ་ལྟ་བུའི་སྒོ་ནས་སྦྱིན་པ་གཏོང་བ་དང༌། ཚུལ་ཁྲིམས་བསྲུང་བ། བཟོད་པ་བསྒོམ་པ་བཅས་འཇིག་རྟེན་ལས་འདས་པའི་སྦྱིན་པ་དང༌།
    ཚུལ་ཁྲིམས། བཟོད་པ་བཅས་ཆགས་ཀྱི་ཡོད། འཇིག་རྟེན་ལས་འདས་པ་མིན་ན་ཡང་དེའི་ཕྱོགས་ལྟ་བུ་ཆགས་ཀྱི་ཡོད།
    རང་གི་འཁྲུལ་པ་རང་གིས་བརྟགས་ནས་སྤོང་བ། རྒྱུན་གྱི་སྤྱོད་ལམ་འཁྱེར་ཕྱོགས་སྐོར་གསུངས་པ་ནི།
    གཉིས་པ་མདོ་ལས་གསུངས་པའི་ཆོས་བཞི་ལ་བསླབ་པ་ལ་བཞི། རང་གི་འཁྲུལ་པ་རང་གིས་བརྟགས་ནས་སྤོང་བ།
    བྱང་སེམས་ཀྱི་ཉེས་པ་སྨྲ་བ་སྤོང་བ། སྦྱིན་བདག་གི་ཁྱིམ་ལ་ཆགས་པ་སྤོང་བ། རྩུབ་མོའི་ཚིག་སྨྲ་བ་སྤོང་བའོ།
    ། དང་པོ་ནི། རྒྱུན་དུ་རང་གི་སེམས་ལ་རང་གིས་བྱ་ར་བྱས་ནས། ཕྱི་ངོས་སུ་ཉེན་རྟོག་པ་ཡོད་མེད་ཇི་ལྟར་ཡང༌།
    རང་གི་སེམས་ལ་རང་གིས་བརྟག་དཔྱད་བྱེད་དགོས་ཤིང༌། དོན་ངོ་མའི་སོ་སྲུང་མཁན་ནི་རང་གིས་རང་ལ་དྲན་ཤེས་བག་ཡོད་བསྟེན་ནས་བྱེད་དགོས་ཞེས་གསུངས་ཡོད།
    བྱང་སེམས་ཀྱི་ཉེས་པ་སྨྲ་བ་སྤོང་བ། གཉིས་པ་ནི། སྦྱིན་བདག་གི་ཁྱིམ་ལ་ཆགས་པ་སྤོང་བ།
    གསུམ་པ་ནི། རྩུབ་མོའི་ཚིག་སྨྲ་བ་སྤོང་བ། བཞི་པ་ནི། ཉོན་མོངས་སྤོང་ཚུལ་ལ་བསླབ་པ། གསུམ་པ་ནི།
    ཞེས་གསུངས།
  99: དེའི་དོན་ནི། ཉོན་མོངས་ཆུང་ངུ་ཞིག་སྐྱེས་པའི་སྐབས་སུ་དེ་སྐྱོན་དེ་ཙམ་མེད་སྙམ་ནས་སྣང་ཆུང་མི་བྱེད་པར་ཡིད་གཟབ་བྱེད་དགོས་པ་དང༌།
    སྣང་ཆུང་བྱས་ན་ཉོན་མོངས་དེ་ཧམ་པ་ཇེ་ཆེར་སོང་སྟེ་ཇེ་སྡུག་ཏུ་འགྲོ་གི་ཡོད། དེས་ན་ཉོན་མོངས་སྐྱེས་མ་ཐག་ནས་སྐྱོན་དུ་བལྟས་ནས་འདི་བྱེད་མི་ཉན་པ་ཡིན་བསམ་པའི་ཐོག་ནས་གང་ཐུབ་ཀྱིས་གཉེན་པོ་བསྟེན་དགོས་པ་དང༌།
    མ་མཐའ་ཡང་ཉོན་མོངས་སྐྱེ་སའི་ཡུལ་དེ་ཉིད་བརྗེད་དུ་བཅུག་ནས་བློ་གཞན་ལ་ཕྱོགས་པ་ལྟ་བུ་དང༌།
    དབུགས་འབྱུང་རྔུབ་ཁོ་ནར་བསམ་བློ་གཏོང་བ་སོགས་བྱེད་དགོས་པར་གསུངས་ཡོད། དྲན་ཤེས་ལྡན་པས་གཞན་དོན་སྒྲུབ་པ་ལ་བསླབ་པ།
    བཞི་པ་ནི། ཞེས་པ་འདི་ཡན་གྱིས་དངོས་གཞིའི་གཞུང་གྲུབ་པ་ཡིན། དགེ་བ་རྫོགས་བྱང་དུ་བསྔོ་བ།
    ལྔ་པ་ནི། ཞེས་པའི་འཁོར་གསུམ་ནི་གོང་དང་འདྲ་ཞིང༌། འདི་ཡན་གྱིས་ལག་ལེན་སུམ་ཅུ་སོ་བདུན་རྣམས་གྲུབ་པ་ཡིན།
    གང་གི་དོན་དུ་ཇི་ལྟར་བརྩམས་པ། གསུམ་པ་མཇུག་གི་དོན་ལ་ལྔ། གང་གི་དོན་དུ་ཇི་ལྟར་བརྩམས་པ༑
    ལག་ལེན་འཁྲུལ་མེད་དུ་བསྟན་པ། ཁེངས་བསྐྱུང་ཞིང་བཟོད་པར་གསོལ་བ། བརྩམས་པའི་དགེ་བ་བྱང་ཆུབ་ཏུ་བསྔོ་བ།
    ཕུན་སུམ་ཚོགས་པ་བཞི་ལྡན་གྱི་སྦྱར་བྱང་ངོ༌། ། དང་པོ་ནི། ལག་ལེན་འཁྲུལ་མེད་དུ་བསྟན་པ།
    གཉིས་པ་ནི། ཁེངས་བསྐྱུང་ཞིང་བཟོད་པར་གསོལ་བ། གསུམ་པ་ནི། བརྩམས་པའི་དགེ་བ་བྱང་ཆུབ་ཏུ་བསྔོ་བ།
    བཞི་པ་ནི། ཕུན་སུམ་ཚོགས་པ་བཞི་ལྡན་གྱི་སྦྱར་བྱང༌།
  100: ལྔ་པ་ནི། ཞེས་གསུངས་ཏེ། གང་བརྩམ་བྱ། གང་ཕྱིར་བརྩམས་པ། གང་གིས་རྩོམ་པ་པོ། གང་དུ་བརྩམས་པ་སྟེ།
    ཕུན་སུམ་ཚོགས་པ་བཞི་དང་ལྡན་པའི་སྦྱར་བྱང་སྨོན་པའོ།། །།
jigme.txt:
  1: ༄༅། །རྒྱལ་སྲས་ལག་ལེན་སོ་བདུན་མ་དང་དེའི་མཆན་འགྲེལ་ཡིད་ཀྱི་མུན་སེལ་ཞེས་བྱ་བ་བཞུགས་སོ།།
    འགྲེལ་པ་མཛད་པ་པོ། འཇིགས་མེད་ཚུལ་ཁྲིམས་དཔལ་བཟང་། ༄༅། །ན་མོ་ལོ་ཀེ་ཤྭ་ར་ཡ། རབ་འབྱམས་མ་ལུས་ཞིང་གི་འབྱོར་བའི་མཁའ།
    ། རྣམ་འཕྲུལ་མཚན་དཔེ་རྫོགས་པ་སྤྲུལ་པའི་སྐུ། ། རྣམ་འདྲེན་སྟོན་པ་ཟས་ གཙང་སྲས་པོ་ལ།
    ། མི་ཕྱེད་དད་བརྒྱའི་གཙུག་གི་ནོར་བུས་ འདུད༑ ། གང་དེའི་ལེགས་གསུང་བརྒྱད་ཁྲི་བཞི་སྟོང་ཆོས།
    ། མི་ཟད་གཅིག་ཏུ་འཁྱིལ་བ་ནམ་མཁའི་མཛོད། ། ཕན་བདེ་མ་ལུས་ འབྱུང་བའི་སྒོ་གཅིག་པུ། །
    གསུང་རབ་དམ་པའི་ཆོས་ལ་གུས་པས་ འདུད༑ ། གཞན་ཕན་རླབས་ཆེན་སྤྱོད་ལ་མངའ་བརྙེས་ཤིང་། །
    སྲིད་དང་ཞི་བའི་མཐའ་ལས་རབ་གྲོལ་བ། ། རྨོངས་པའི་མུན་སེལ་བརྩེ་ཆེན་རབ་གཟིགས་པ། ། རྒྱལ་སྲས་འཕགས་པའི་ཚོགས་ལ་གུས་པས་འདུད།
    ། བྱམས་དང་སྙིང་རྗེ་བྱང་ཆུབ་སེམས་རབ་སྦྱངས། ། གཞན་དོན་ལྷག་བསམ་ཁུར་གྱིས་དུད་པ་ཡིས།
    ། ལུང་རིགས་ཀུན་ལ་སྤོབས་པའི་མཆོག་མངའ་བ། ། རྒྱལ་སྲས་ཐོགས་མེད་བཟང་པོར་གུས་པས་འདུད།
    ། གང་གི་གསུང་རབ་དམ་པའི་ཐུགས་ཀྱི་བཅུད༑ ། གཅིག་ཏུ་དྲིལ་བ་རྒྱལ་སྲས་ལག་ལེན་འདི། །
    དྲིན་ཅན་བླ་མའི་གསུང་གི་འོད་སྣང་གིས། ། སྙིང་ལ་ཤར་བ་གོ་བདེར་ཅུང་ཟད་འགྲེལ༑། ཞེས་མཆོད་པར་བརྗོད་པ་དང་བརྩམ་པར་དམ་བཅའ་བ་
    སྔོན་དུ་བཏང་ནས། འདིར་རྒྱལ་སྲས་དངུལ་ཆུ་ཐོགས་མེད་བཟང་ པོའི་ལེགས་བཤད་རྒྱལ་བའི་སྲས་ཀྱི་ལག་ལེན་སོ་བདུན་མ་འདི་ཉིད་
    འཆད་པར་བྱེད་པ་ལ་དོན་གསུམ་སྟེ། བསྟན་བཅོས་རྩོམ་པ་ལ་ འཇུག་པ་རྒྱུའི་དོན། བརྩམ་བྱ་གཞུང་གི་དོན།
  2: བརྩམས་པ་མཐར་ ཕྱིན་པའི་དོན་ནོ། །དང་པོ་ལ། བསྟན་བཅོས་ཀྱི་མཚན་དང་། མཆོད་པར་བརྗོད་པ།
    བརྩམ་པར་དམ་བཅའ་བ་སྟེ་གསུམ་ལས། དང་པོ་ནི། རྒྱལ་བའི་སྲས་ཀྱི་ལག་ལེན་སོ་བདུན་མ་བཞུགས་སོ།།
    ཞེས་སྨོས་ཏེ། དེ་ཡང་སྤང་བྱ་མི་མཐུན་པའི་ཕྱོགས་བདུད་བཞིའི་ གཡུལ་ལས་རྒྱལ་བ་རྫོགས་པའི་སངས་རྒྱས་ཏེ།
    དེའི་ཐུགས་ཀྱི་ སྲས་བྱང་ཆུབ་སེམས་དཔའ་འཕགས་པ་དངུལ་ཆུ་ཐོགས་མེད་ཀྱིས་ མཛད་པའི་རྒྱལ་སྲས་རྣམས་ཀྱི་བསྒྲུབ་བྱའི་ལག་ལེན་བློ་ཀ་སོ་བདུན་
    མ་འདིར་བཞུགས་སོ་ཞེས་པའོ། །གཉིས་པ་མཆོད་བརྗོད་ལ། བསྟན་བཤད་གཉིས་ལས། དང་པོ་རྒྱ་སྐད་ཀྱི་ཚིག་བསྡུས་ཏེ་མཆོད་
    པར་བརྗོད་པ་ནི། ན་མོ་ལོ་ཀེ་ཤྭ་ར་ཡ། ཞེས་སྨོས་ཏེ། སྐད་གཉིས་ཤན་སྦྱར་ན། ན་མོ་ཕྱག་འཚལ་ལོ།
    །ལོ་ ཀེ་འཇིག་རྟེན། ཤཱ་ར་ཡ་དབང་ཕྱུག་ལ་ཞེས་དང་། བོད་སྐད་ལྟར་ན། འཇིག་རྟེན་དབང་ཕྱུག་ལ་ཕྱག་འཚལ་ལོ་ཞེས་པའོ།
    ། གཉིས་པ་རྒྱས་བཤད་ལ། ཞེས་སྨོས་ཏེ། འཕགས་མཆོག་སྤྱན་རས་གཟིགས་ཀྱི་མཁྱེན་པའི་ཡེ་ཤེས་གང་གིས་ཤེས་བྱའི་ཆོས་ཀུན་དོན་དམ་པར་འགྲོ་འོང་རྟག་ཆད་སོགས་སྤྲོས་པའི་མཐའ་བརྒྱད་གང་དུའང་གྲུབ་པ་མེད་པའི་གནས་ལུགས་ཇི་ལྟ་བར་གཟིགས་ཀྱང་བརྩེ་བའི་སྙིང་རྗེ་ཆེན་པོའི་དབང་གིས་འགྲོ་བའི་དོན་ལ་མཐའ་གཅིག་ཏུ་བརྩོན་པར་མཛད་པའི་རྒྱལ་སྲས་ཀུན་གྱི་ཐུ་བོར་བསྔགས་པ་དང་།
    དེ་ལྟ་བུའི་བླ་མ་མཆོག་རང་ལ་ཐེག་ཆེན་གྱི་ལམ་སྟོན་པ་པོ་དང་སྙིང་རྗེའི་རང་གཟུགས་་་་་འཕགས་པ་སྤྱན་རས་གཟིགས་མགོན་དབྱེར་མེད་པ་དེ་ལ།
    དུས་རྟག་ཏུ་བདག་གིས་སྒོ་གསུམ་གུས་པ་ཆེན་པོས་ཕྱག་འཚལ་ལོ་ཞེས་བརྗོད་པའོ། །
  3: གསུམ་པ་བརྩམ་པར་དམ་བཅའ་བ་ནི། ཞེས་སྨོས་ཏེ། གནས་སྐབས་ཀྱི་ཕན་པ་དང་མཐར་ཐུག་གི་བདེ་བའི་འབྱུང་གནས་རྫོགས་པའི་སངས་རྒྱས་རྣམས་རྒྱུ་གང་ལས་འབྱུང་ན།
    སྔོན་སློབ་ལམ་ན་ཐེག་པ་ཆེན་པོའི་དམ་པའི་ཆོས་ཚུལ་བཞིན་དུ་བསྒྲུབས་པ་ལས་བྱུང་སྟེ་ཆོས་སྒྲུབ་པ་དེ་ཡང་ནི།
    ཐོག་མར་སེམས་བསྐྱེད་ཅིང་ཚོགས་གཉིས་ཀྱི་རང་བཞིན་ཕྱིན་དྲུག་གིས་བསྡུས་པའི་ཚོགས་གསོག་ཚུལ་དེ་ཡི་ལག་ལེན་མ་ནོར་བར་ཤེས་པ་ལ་རག་ལས་པས།
    ཐར་འདོད་རྣམས་ཀྱི་དོན་དུ་རྒྱལ་སྲས་རྣམས་ཀྱི་སྤྱོད་པ་ལ་སློབ་ཚུལ་གྱི་ལག་ལེན་མཐའ་ཡས་པ་ཞིག་བྱང་ཆུབ་སེམས་དཔའི་སྡེ་སྣོད་ལས་གསུངས་པ་རྣམས་ཚིག་ཚོགས་བསྡུས་ཏེ་འདིར་བཤད་པར་བྱའོ་ཞེས་བརྩམས་པ་མཐར་ཕྱིན་པའི་དོན་ནོ།།
    གཉིས་པ་བརྩམ་བྱ་གཞུང་གི་དོན་ལ་གསུམ་སྟེ། སེམས་བསྐྱེད་སྐྱེ་བའི་རྒྱུ་དང་། སེམས་བསྐྱེད་དངོས་བཤད་པ་དང་།
    སེམས་བསྐྱེད་ཀྱི་བསླབ་བྱ་བཤད་པའོ། །དང་པོ་ལ། དལ་འབྱོར་རྙེད་དཀའ། ཡུལ་ངན་སྤོང་བ། དབེན་གནས་བརྟེན་ཚུལ།
    མི་རྟག་དྲན་པ། གྲོགས་ངན་སྤོང་བ། བཤེས་གཉེན་བསྟེན་ཚུལ། སྐྱབས་སུ་འགྲོ་བ་དང་བདུན་ལས།
    དང་པོ་ནི། ཞེས་སྨོས་ཏེ། དལ་བ་ཞེས་པ་མི་ཁོམས་པའི་གནས་བརྒྱད་ལས་གྲོལ་ཏེ་འབྱོར་བཅུ་ལྡན་པའི་ལུས་རྟེན་འཁོར་བའི་རྒྱ་མཚོ་ལས་བརྒལ་བའི་གྲུ་ཆེན་དང་འདྲ་བ་རྒྱུ་དཔེ་གྲངས་གསུམ་གྱིས་རྙེད་པར་དཀའ་བ་ཐོབ་པའི་དུས་འདིར།
    དོན་མེད་གཡེང་བའི་བྱ་བས་ཆུད་ཟོས་སུ་མི་གཏོང་བར་བདག་གཞན་ཐམས་ཅད་འཁོར་བའི་རྒྱ་མཚོ་ཆེན་པོ་ལས་བསྒྲལ་བར་བྱ་བའི་ཕྱིར།
    ཉིན་མོ་དང་མཚན་མོའི་གནས་སྐབས་ཐམས་ཅད་དུ་ལེ་ལོའི་གཡེལ་བ་མེད་པར་རྟག་པར་ནི།
  4: ཐེག་ཆེན་དགེ་བའི་བཤེས་གཉེན་ལས་ཟབ་མོའི་གདམས་ངག་ཉན་པ་དང་དེའི་དོན་ལ་སེམས་པ་དང་ཚུལ་བཞིན་ཡིད་ལ་བྱས་ཏེ་སྒོམ་པའོ༑
    ། དེ་ཡང་སྤྱོད་འཇུག་ལས། དལ་འབྱོར་འདི་ནི་རྙེད་པར་ཤིན་ཏུ་དཀའ། །སྐྱེས་བུའི་དོན་སྒྲུབ་ཐོབ་པར་གྱུར་པ་ལ།
    །གལ་ཏེ་འདི་ལ་ཕན་པ་མ་བསྒྲུབས་ན། །ཕྱིས་འདི་ཡང་དག་འབྱོར་བར་ག་ལ་འགྱུར༑ །ཞེས་གསུངས་པ་ལྟར།
    མི་ཁོམས་པའི་གནས་བརྒྱད་དུ་མ་སྐྱེས་པར་དམ་པའི་ཆོས་སྒྲུབ་པར་ཁོམས་པ་འདི་ནི་དལ་བ་ཞེས་བྱ༑
    མི་དལ་བ་ནི་མི་ཁོམས་པའི་གནས་བརྒྱད་དེ། ཀླུ་སྒྲུབ་ཀྱིས། དམྱལ་བ་ཡི་དྭགས་དུད་འགྲོ་དང་།
    །ཀླ་ཀློ་ཚེ་རིང་ལྷ་དང་ནི། །ལོག་ལྟ་སངས་རྒྱས་ཀྱིས་སྟོངས་པ། །ལྐུགས་པ་འདི་དག་མི་ཁོམས་བརྒྱད།
    །ཅེས་གསུངས་པ་ལྟར། དམྱལ་བར་སྐྱེས་ན་ཚ་གྲང་གི་སྡུག་བསྔལ་གྱིས་ཆོས་བྱེད་དུ་མི་ཁོམས།
    ཡི་དྭགས་སུ་སྐྱེས་ན་བཀྲེས་སྐོམ་གྱི་སྡུག་བསྔལ་གྱིས་ཆོས་བྱེད་དུ་མི་ཁོམས། དུད་འགྲོར་སྐྱེས་ན་བླུན་རྨོངས་བཀོལ་སྤྱོད་ཀྱི་སྡུག་བསྔལ་གྱིས་ཆོས་བྱེད་དུ་མི་ཁོམས།
    ཡུལ་མཐའ་འཁོབ་ཏུ་སྐྱེས་ན་སངས་རྒྱས་ཀྱི་བསྟན་པ་མེད་པས་ཆོས་བྱེད་དུ་མི་ཁོམས། ལྷ་ཚེ་རིང་པོར་སྐྱེས་ན་འདུ་ཤེས་མེད་པའི་ངང་ནས་ཆོས་བྱེད་དུ་མི་ཁོམས།
    ལོག་ལྟ་ཅན་དུ་སྐྱེས་ན་རྒྱུད་ལོག་ལྟས་བསླད་པས་ཆོས་བྱེད་དུ་མི་ཁོམས། མུན་པའི་བསྐལ་པར་སྐྱེས་ན་དཀོན་མཆོག་གི་སྣང་བ་ཙམ་ཡང་མེད་པས་ཆོས་བྱེད་དུ་མི་ཁོམས།
    ལྐུགས་པར་སྐྱེས་ན་རྣམ་ཤེས་ལས་སུ་མི་རུང་བས་ཆོས་བྱེད་དུ་མི་ཁོམས་པ་དང་བརྒྱད་དོ། །
  5: དེས་ན་ཆོས་སྒྲུབ་པའི་མཐུན་རྐྱེན་རང་ངོས་ནས་ཚང་དགོས་པ་ནི་རང་འབྱོར་ལྔ། ཀླུ་སྒྲུབ་ཀྱིས།
    མིར་གྱུར་དབུས་སྐྱེས་དབང་པོ་ཚང་། །ལས་མཐའ་མ་ལོག་གནས་ལ་དད། །ཅེས་གསུངས་པ་ལྟར། མི་ལུས་ཐོབ་པས་ལུས་རྟེན་ཁྱད་པར་ཅན་གྱིས་འབྱོར་བ།
    ཡུལ་དབུས་སུ་སྐྱེས་པས་ཡུལ་ཁྱད་པར་ཅན་གྱིས་འབྱོར་བ། དབང་པོ་ཚང་བས་དབང་པོ་ཡོན་ཏན་གྱིས་འབྱོར་བ།
    དགེ་ལ་མོས་པས་བསམ་པའི་ཁྱད་པར་གྱིས་འབྱོར་བ། བསྟན་པ་ལ་དད་པས་རང་རྒྱུད་དད་པའི་འབྱོར་བ་དང་ལྔའོ༑
    །གཞན་ངོས་ནས་ཚང་དགོས་པའི་གཞན་འབྱོར་ལྔ་ནི། ཀླུ་སྒྲུབ་ཀྱིས། སངས་རྒྱས་བྱོན་དང་དེས་ཆོས་གསུངས།
    །བསྟན་པ་གནས་དང་དེའི་རྗེས་འཇུག །གཞན་ཕྱིར་སྙིང་ནས་བརྩེ་བ་འོ། །ཞེས་གསུངས་པ་ལྟར། སངས་རྒྱས་འཇིག་རྟེན་དུ་བྱོན་པས་སྟོན་པ་ཁྱད་པར་ཅན་གྱིས་འབྱོར་བ།
    ཆོས་ཀྱི་འཁོར་ལོ་བསྐོར་བས་དམ་པའི་ཆོས་ཀྱིས་འབྱོར་བ། རྒྱལ་བའི་བསྟན་པ་གནས་པས་དུས་ཁྱད་པར་ཅན་གྱིས་འབྱོར་བ།
    རང་ཉིད་བསྟན་པའི་སྒོར་ཞུགས་པས་རང་གི་སྐལ་པས་འབྱོར་བ། དགེ་བའི་བཤེས་གཉེན་གྱིས་ཟིན་པས་ལྷག་པའི་ཐུགས་རྗེས་འབྱོར་བ་དང་ལྔའོ།
    ། དེ་བས་ན་དལ་འབྱོར་བཅོ་བརྒྱད་པོ་དེར་རྒྱུད་ལ་ལེགས་པར་ཚང་ན་མི་ལུས་རིན་པོ་ཆེ་ཞེས་བྱ་སྟེ༑
    ཨ་ཏི་ཤས། དལ་འབྱོར་ཕུན་སུམ་ཚོགས་པའི་ལུས། །ཤིན་ཏུ་རྙེད་དཀའ་རྙེད་གྱུར་ཞིང། །ཕྱིས་ཀྱང་ཤིན་ཏུ་རྙེད་དཀའ་བས།
    །སྒྲུབ་ལ་འབད་པ་དོན་ཡོད་བྱ། །ཞེས་སོ། །ཆོས་རྗེ་ཙོང་ཁ་པས། རྙེད་དཀའ་རིག་ན་གྱི་ནར་སྡོད་ཐབས་མེད།
    །
  6: དོན་ཆེན་མཐོང་ན་དོན་མེད་འདའ་བ་འཕངས། །ཞེས་གསུངས་སོ། །དེ་ལྟར་དལ་རྟེན་རིན་པོ་ཆེ་འདི་ལ་སྙིང་པོ་བླངས་ཏེ་དོན་ཡོད་པར་བྱ་བ་ནི་རྒྱལ་སྲས་རྣམས་ཀྱི་ལག་ལེན་གྱི་གཙོ་བོ་ཡིན་ཏེ་འདི་ལ་ནན་ཏན་མཛོད་ཅིག་ཅེས་པའོ༑
    ། གཉིས་པ་ནི། ཞེས་སྨོས་ཏེ། ཆོས་རྣམ་དག་སྒྲུབ་པ་ན་རང་གི་ཡུལ་དུ་ཕ་མ་གཉེན་ཉེ་འབྲེལ་གྱི་ཕྱོགས་ལ་ཕན་ཚུན་བརྩེ་གདུང་ཆེ་བས་རང་ཕྱོགས་སུ་དམིགས་ནས་འདོད་ཆགས་ཀྱི་སེམས་ཆུ་བརླབ་ལྟར་གཡོ་ཞིང་།
    །མི་མཐུན་པའི་རིགས་གཞན་ཕྱོགས་དགྲ་ཡི་ཕྱོགས་ལ་དགེ་ཚོགས་འཇོམས་པར་བྱེད་པའི་ཞེ་སྡང་གི་སེམས་མེ་དཔུང་ལྟར་འབར་བ་དང་༑
    སྤང་བླང་གི་ཕྱོགས་ལ་བླང་དོར་ཚུལ་བཞིན་བྱེད་པའི་དྲན་ཤེས་ཉམས་ཤིང་བརྗེད་པར་འགྱུར་བའི་གཏི་མུག་མ་རིག་པའི་མུན་ནག་ཅན་ལྟ་བུ་རྒྱུད་ལ་སྐྱེ་བར་བྱེད་པ་སོགས་སྐྱོན་དུ་མའི་རང་བཞིན་ཅན་གྱི་ཕ་ཡུལ་སྤོང་བ་ནི།
    མདོ་ལས། གང་ན་ཉོན་མོངས་ཡོད་པ་དེ་དག་ཏུ། །ཡུད་ཙམ་ཞིག་ཏུ་གནས་ཤིང་འདུག་མི་བྱ། །ཞེས་དང་།
    ཇོ་བོ་རྗེས། ཕ་ཡུལ་བདུད་ཀྱི་བཙོན་ཁང་སྐྱེལ། །མི་ཆོས་ལས་ཀྱི་འཆིང་ཐག་ཆོད། །མཛའ་བའི་བཤེས་དང་སྡང་བའི་དགྲ།
    །ལས་ངན་ཆགས་སྡང་ཡུལ་ལས་བྲོས། །ཞེས་དང་། རྗེ་མི་ལས། ཕ་ཡུལ་བདུད་ཀྱི་བཙོན་ར་ཡིན། །ཐར་བར་དཀའ་བས་མྱུར་དུ་བྲོས།།
    ཞེས་སོ། །རྗེ་རྒོད་ཚང་པས། ཕ་ཡུལ་དུག་ལྔའི་གཏེར་མཛོད་ཡིན༑ །ཆགས་སྡང་མི་བཟད་སྐྱེ་བའི་རྒྱུ།
    །ཞེས་གསུངས་སོ། །དེ་ལྟར་ཕ་ཡུལ་གཉེན་བཤེས་རྩ་ལག་དང་བཅས་པ་ཆགས་སྡང་གི་རྩ་བ་དུག་ལྔའི་ཚང་ཚིང་།
  7: ཉེས་པ་ཐམས་ཅད་ཀྱི་འབྱུང་གནས་ཡིན་པར་ཤེས་ནས་རྒྱལ་སྲས་རྣམས་ཀྱིས་ཕ་ཡུལ་སྤོང་དགོས་པའི་ལག་ལེན་ཡིན་པར་ཤེས་པར་མཛོད་ཅིག་ཅེས་པའོ།
    ། གསུམ་པ་ནི། ཞེས་སྨོས་ཏེ། དུག་གསུམ་སྐྱེ་བའི་ཡུལ་ངན་སྤངས་ཏེ་དབེན་པ་བསྟེན་པས་ཆགས་སོགས་ཉོན་མོངས་རྣམས་རིམ་གྱིས་འགྲིབ་ཅིང་ཆུང་ངུར་འགྲོ་བས་ཚུལ་ཁྲིམས་ཀྱི་བསླབ་པ་རྣམ་པར་དག་པ་དང་།
    མཛའ་བཤེས་སོགས་ཀྱི་དོན་དུ་འདུ་འཛི་དང་རྣམ་གཡེང་མེད་པས་ཏིང་ངེ་འཛིན་ལ་བདེ་བའི་རྣལ་འབྱོར་དུ་བྱ་བས་སྒོ་གསུམ་གྱི་དགེ་སྦྱོར་ངང་གིས་འཕེལ་བ་དང་།
    སེམས་གནས་ཐོབ་ཅིང་བློ་ལས་སུ་རུང་ཞིང་རིག་པ་དྭངས་པས་དམ་པའི་ཆོས་ཀྱི་ཚིག་དོན་ལ་ཤེས་རབ་ཀྱིས་བརྟག་ཅིང་དཔྱད་པས་ཐེ་ཚོམ་དང་བྲལ་བའི་ངེས་ཤེས་སྐྱེ་བས་ས་ལམ་གྱི་ཡོན་ཏན་འཕེལ་བ་སོགས་དབེན་པ་བསྟེན་དགོས་པ་ནི།
    མདོ་སྡེ་རྒྱན་ལས། བློ་ལྡན་གང་དག་སྒྲུབ་པའི་ཡུལ། །ལེགས་པར་རྙེད་དང་གནས་བཟང་དང༌། །ས་བཟང་བ་དང་གྲོགས་བཟང་དང་༑
    །རྣལ་འབྱོར་བདེ་བའི་ཡོན་ཏན་ལྡན། །ཞེས་པ་ལྟར། བསོད་སྙོམས་སོགས་མཐུན་རྐྱེན་རྙེད་སླ་བ།
    ཆོམ་རྐུན་སོགས་མེད་པས་གནས་བཟང་བ། ས་ཆུ་སོགས་ཀྱིས་ནད་མི་བསྐྱེད་པས་ས་བཟང་བ། ཆོས་མཐུན་གྱི་གྲོགས་བཟང་ཡོད་པ།
    བསམ་གཏན་གྱི་འཚེར་མ་མེད་པའི་གནས་བསྟེན་དགོས་པའོ། །ཡང་སྤྱོད་འཇུག་ལས། དེ་ལྟར་འདོད་ལ་སྐྱོ་བྱས་ཏེ།
    །དབེན་པ་ལ་ནི་དགའ་བ་བསྐྱེད། །ཅེས་གསུངས་པ་ལྟར། དེ་ལྟར་དུས་གསུམ་རྒྱལ་བ་ཐམས་ཅད་ཀྱི་ཞི་བ་རྙེད་པའི་གནས་དབེན་པ་ཚུལ་བཞིན་དུ་བསྟེན་པ་ནི་རྒྱལ་སྲས་རྣམས་ཀྱི་ལག་ལེན་གྱི་སྙིང་པོ་ཡིན་པར་ཤེས་པར་མཛོད་ཅིག་ཅེས་པའོ།།
  8: བཞི་པ་ནི། ཞེས་སྨོས་ཏེ། སྐྱེས་ནས་མ་ཤིའི་བར་ཡུན་རིང་འགྲོགས་པའི་ཕ་མ་དང་མཛའ་བཤེས་སོགས་ཀྱང་འཆི་བའི་ཚེ་དེ་དག་དང་དབང་མེད་པར་སོ་སོར་འབྲལ་བར་ངེས་ཤིང།
    སྡིག་སྡིག་ལ་འཛེམ་པ་མེད་པར་འབད་པས་བསྒྲུབས་པའི་ནོར་རྫས་ཐམས་ཅད་ཀྱང་འཁྱེར་དབང་ནི་མེད།
    རྗེས་སུ་མི་འབྲང་། བློས་མི་ཐོང་བཞིན་དུ་ཤུལ་དུ་ལུས་པ་དང་། ཤ་རུས་ཀྱིས་ཚོགས་པའི་ལུས་ཀྱི་འགྲོན་ཁང་ཉིད་ཀྱང་དཔེར་ན་རྣམ་ཤེས་ཀྱི་འགྲོན་པོས་སྐད་ཅིག་གཅིག་ལ་འབོར་བའི་ཚུལ་ལ་བསམ་སྟེ།
    ད་ལྟ་ཉིད་ནས་མནོག་ཆུང་ཉེས་པ་མང་བར་ཤེས་ཏེ་ཚེ་འདིའི་བྱ་སྤྱོད་ཐམས་ཅད་བློས་བཏང་ནས་ཕྱི་མའི་དོན་ཆེན་སྒྲུབ་པ་ལ་མི་རྟག་པའི་འདུ་ཤེས་བསྒོམ་དགོས་པ་ནི།
    མདོ་ལས། སོང་དང་འཇིག་རྟེན་ཕྱི་མ་གཉིས། །སྔོན་དུ་གང་འོང་གཏོལ་མེད་པས༑ །སང་གི་ཆོས་ལ་མ་འབད་པར།
    །ཕྱི་མའི་དོན་ལ་འབད་པར་རིགས༑ །ཞེས་པ་དང་། རྒྱལ་སྲས་དེ་ཉིད་ཀྱིས། གདུལ་རྒྱུའི་དགྲ་མེད་སྐྱོང་རྒྱུའི་གཉེན་མེད་ཅིང་།
    །ཕར་བལྟོས་དཔོན་མེད་ཚུར་བལྟོས་གཡོག་མེད་པས། །དབེན་པའི་གནས་འདིར་རང་སེམས་མི་འདུལ་ན།
    །ཁྱོད་ལ་བྱ་རྒྱུ་ཅི་འདུག་མ་ཎི་བ། །ཞེས་སོ། །ཙོང་ཁ་པས༑ དལ་འབྱོར་རྙེད་དཀའ་ཚེ་ལ་ལོང་མེད་པ།
    །ཡིད་ལ་སྒོམ་པས་ཚེ་འདིའི་སྣང་ཤས་ལྡོག །ཅེས་པ་ལྟར། དེ་ལྟར་མི་རྟག་པ་སྒོམ་པས་ཚེ་འདི་བློས་བཏང་བ་ནི་ཡོན་ཏན་ཐམས་ཅད་ཀྱི་རྩ་བ་ཡིན་ཏེ་རྒྱལ་སྲས་རྣམས་ཀྱི་འབྲལ་མེད་དུ་ཉམས་སུ་བླང་བའི་ལག་ལེན་གཅིག་ཆོག་ཡིན་པར་ཤེས་པར་བྱའོ།
    །
  9: ལྔ་པ་ནི། ཞེས་སྨོས་ཏེ། སྡིག་པའི་གྲོགས་པོ་གང་དང་འགྲོགས་པར་བྱས་ན་ཉོན་མོངས་དུག་གསུམ་སྟེ་འདོད་ཆགས་ཞེ་སྡང་གཏི་མུག་སོགས་འཕེལ་བར་འགྱུར་ཞིང་།
    ཐར་པའི་རྒྱུའི་གཙོ་བོ་ཐོས་པ་དང་བསམ་པ་དང་སྒོམ་པའི་བྱ་བ་ཐམས་ཅད་ཉམས་པར་འགྱུར་ལ། ཐེག་ཆེན་ལམ་གྱི་རྩ་བ་བྱམས་པ་དང་སྙིང་རྗེ་བྱང་ཆུབ་ཀྱི་སེམས་སོགས་མེད་པར་སྒྱུར་བར་བྱེད་པའི།
    མི་དགེ་བའི་བཤེས་གཉེན་དང་སྡིག་པའི་གྲོགས་ངན་སྤོང་བར་བྱེད་པ་ནི། ཚོམས་ལས། སྡིག་ཅན་མི་དང་འགྲོགས་མི་བྱ།
    །གལ་ཏེ་སྡིག་པ་བྱེད་པ་དག །སྡིག་མི་བྱེད་པས་བསྟེན་ན་ཡང་། །སྡིག་པ་བྱེད་པར་དོགས་སྐྱེ་ཞིང་།
    །མི་ཉན་པ་ཡང་འཕེལ་བར་འགྱུར་། །ཞེས་གསུངས་པ་ལྟར། གྲོགས་ངན་ལ་གཉིས་ཏེ། ལོག་པའི་བཤེས་གཉེན་ནི་ལྟ་སྤྱོད་ཕྱིན་ཅི་ལོག་པའི་ལམ་དུ་འགྱུར་པ་གང་དང་འགྲོགས་ན།
    འདི་ཕྱི་གཉིས་ཀ་ཕུང་བར་བྱེད་དེ་དཀར་པོའི་ལེགས་ཚོགས་ཐམས་ཅད་ཀྱི་ལམ་ནོར་བ་ཡིན་ནོ། །
    སྡིག་པའི་གྲོགས་པོ་ནི་དུག་གསུམ་འཕེལ་བར་བྱེད་ཅིང་སྡིག་ལ་སྦྱོར་བ་ཚུལ་ཁྲིམས་དང་ཐོས་སོགས་ལ་བར་དུ་གཅོད་པར་བྱེད་པ་དེ་ཉིད་དོ།
    །ཡང་ཇོ་བོས། ཕུང་ངན་སྡིག་པའི་གྲོགས་པོ་འོ། །ཞེས་པ་ལྟར། དེ་ལྟ་བུའི་གྲོགས་ངན་གཉིས་པོ་འདི་ནི་འགོ་བའི་རིམས་ནད་ངན་པ་ལྟར་ཤེས་པའི་ཚུལ་གྱིས་རིང་དུ་སྤོང་བར་བྱེད་པ་ནི་རྒྱལ་སྲས་རྣམས་ཀྱི་ལག་ལེན་གྱི་གཅེས་པ་ཟབ་མོ་ཡིན་ནོ་ཞེས་པའོ།
    ། དྲུག་པ་ནི། ཞེས་སྨོས་ཏེ། དགེ་བའི་བཤེས་གཉེན་གང་ཞིག་བསྟེན་ན་རང་རྒྱུད་ཀྱི་ཉེས་པ་ཆགས་སོགས་ཟད་པར་འགྱུར་ཞིང་།
  10: བསླབ་པ་གསུམ་གྱི་ཡོན་ཏན་ཐམས་ཅད་ཡར་ངོའི་ཟླ་བ་ཚེས་པ་ལྟར་གོང་ནས་གོང་དུ་འཕེལ་བར་འགྱུར་བས།
    དགེ་བའི་བཤེས་གཉེན་དམ་པ་དང་གྲོགས་བཟང་པོ་རང་གི་ལུས་དང་སྲོག་བས་ཀྱང་། ལྷག་པར་གཅེས་པར་འཛིན་པ་སྟེ་མཉེས་པ་གསུམ་གྱི་སྒོ་ནས་བསྟེན་དགོས་པ་ནི༑
    སྡུད་པ་ལས། སློབ་མ་བཟང་པོ་བླ་མར་གུས་ལྡན་དེ་དག་གིས༑ །བླ་མ་མཁས་པ་དག་ལ་རྟག་ཏུ་བསྟེན་པར་བྱ།
    །ཅིའི་ཕྱིར་ཞེ་ན་མཁས་པའི་ཡོན་ཏན་དེ་ལས་བྱུང་། །ཞེས་དང་། སྤྱོད་འཇུག་ལས༑ རྟག་པར་དགེ་བའི་བཤེས་གཉེན་ནི།
    །ཐེག་ཆེན་དོན་ལ་མཁས་པ་དང་། །བྱང་ཆུབ་སེམས་དཔའི་བརྟུལ་ཞུགས་མཆོག ། སྲོག་གི་ཕྱིར་ཡང་མི་གཏོང་ངོ༌།
    །ཞེས་དང་། མདོ་ལས། སྐྱ་བ་འཛིན་པ་མེད་པ་ཡི། །གྲུ་ཡིས་ཕ་རོལ་ཕྱིན་མི་འགྱུར། །ཡོན་ཏན་ཐམས་ཅད་རབ་རྫོགས་ཀྱང་།
    །བླ་མ་མེད་ན་སྲིད་ཐར་མིན། །ཞེས་གསུངས་སོ། །རྒྱལ་དབང་ལྔ་པས། ཅི་མཛད་ལེགས་པར་མཐོང་བའི་དག་སྣང་དང་།
    །ཅི་གསུངས་བཀའ་བཞིན་སྒྲུབ་པའི་མོས་གུས་ཀྱིས༑ །ཅི་བྱས་ཆོས་སུ་འགྲོ་བའི་ཟབ་གནད་དེ།
    །ཅི་བསམ་འགྲུབ་པའི་ཕན་བདེའི་རྩ་བར་གོ །ཞེས་གསུངས་པ་ལྟར། སྲིད་གསུམ་ན་བླ་མ་ལས་ལམ་སྟོན་གཞན་མེད་པར་བློ་ཐག་བཅད་དེ་དེའི་ཅི་གསུངས་བཀའ་བཞིན་སྒྲུབ་པ་ནི་བསོད་ནམས་ཀྱི་ཞིང་མཆོག་བླ་ན་མེད་པས་འཕགས་ཡུལ་གྱི་བྱང་སེམས་རྟག་ཏུ་ངུ་དང་ནཱ་རོ་པཎ་ཆེན་གངས་ཅན་གྱི་མར་མི་དྭགས་གསུམ་སོགས་ཀྱི་དཔེར་མཚོན་ནས་བླ་མ་ལ་སངས་རྒྱས་དངོས་ཀྱི་འདུ་ཤེས་དང་མི་འབྲལ་བའི་དད་པ།
  11: ཅི་མཛད་ལེགས་མཐོང་། ཅི་གསུངས་ཚད་མར་བཟུང་བའི་མོ་་་གུས་དང་གདུང་བའི་སེམས་ཀྱིས་རང་ངོར་སངས་རྒྱས་ལས་ཀྱང་ལྷག་པའི་བཀའ་དྲིན་ཆེ་བས་དེ་ལྟ་བུའི་བླ་མ་བསྟེན་ཚུལ་ནི།
    རྒྱལ་སྲས་ཀུན་གྱི་ཚོགས་ཞིང་བླ་ན་མེད་པའི་ལག་ལེན་ཡིན་པར་ཤེས་པར་བྱའོ་ཞེས་པའི་དོན་ནོ།
    ། བདུན་པ་ནི། ཞེས་སྨོས་ཏེ། འཇིག་རྟེན་སྐྱོང་བ་ལ་སོགས་པའི་ཆེ་དགུ་རྣམས་རང་ཡང་ཤིན་ཏུ་ཐར་དཀའ་བ་འཁོར་བའི་བཙོན་རར་ཚུད་ཅིང་ལས་ཉོན་ཀུན་འབྱུང་གི་ལྕགས་སྒྲོག་དམ་པོས་དབང་མེད་དུ་བཅིངས་པར་གྱུར་པ་ཡི།
    འཇིག་རྟེན་པའི་ལྷ་ཡིས་ཇི་ལྟར་མཐུ་ཆེ་ཡང་སུ་ཞིག་ངན་སོང་གི་སྡུག་བསྔལ་ལས་སྐྱོབ་པར་ནུས་ཏེ།
    རྒྱུ་མཚན་དེའི་ཕྱིར་ཡུལ་ཁྱད་པར་ཅན་གང་ལ་སྐྱབས་བཙལ་སྙམ་ན་ནམ་ཡང་མི་བསླུ་བ་རང་གཞན་ཐམས་ཅད་སྲིད་ཞིའི་འཇིགས་པ་ཀུན་ལས་སྐྱོབ་པའི་མཐུ་མངའ་བའི།
    །དཀོན་མཆོག་རིན་པོ་ཆེ་རྣམ་པ་གསུམ་ལ་བློ་གཏད་ལིང་སྐྱར་གྱིས་སྐྱབས་སུ་འགྲོ་བར་བྱེད་པའོ།།
    དེ་ཡང་བསྡུས་པའི་དོན་བདུན་ཏེ། དབྱེ་བ། ཁྱད་པར། ངོ༌ བོ༑ འབྲས་སྐྱབས་དང་སྨོན་སེམས་ཀྱི་ཁྱད་པར།
    དགོས་པ། སྒྲ་དོན༑ བསླབ་བྱའོ། །དབྱེ་བ་ནི། མཐུན་མོང་དང་ཐུན་མིན་གཉིས་སོ༑ །ཁྱད་པར་ནི།
    སྐྱབས་གནས་དང་། དུས། རྒྱུ། ཆེད་དུ་བྱ་བ་དང་བཞིའོ། །དང་པོ་སྐྱབས་གནས་ནི། ཉན་ཐོས་པའི་འབྲས་བུའི་སྐྱབས་དགྲ་བཅོམ་སྟེ།
    སྡུག་བསྔལ་སྤངས་ནས་སངས་རྒྱས་ཀྱི་སྤྱན་སྔར་ཆོས་ཉན་འཆད་བྱེད་པ་དགེ་འདུན་དཀོན་མཆོག་ལ་འདོད་དོ༑
    ། རང་རྒྱལ་པས་རྟེན་འབྲེལ་ཟབ་མོར་རྟོགས་ནས་སྡུག་བསྔལ་སྤངས་པའི་ཆོས་དཀོན་མཆོག་ལ་འདོད།
  12: ཐེག་ཆེན་པས་སྟོན་པ་སངས་རྒྱས་ལ་འཇིགས་པ་ལས་གྲོལ་བའི་སྐྱབས་སུ་འཛིན་ཏོ། །རྒྱུའི་སྐྱབས་གནས་ནི་གསུམ་ཀས་སངས་རྒྱས་ལ་སྟོན་པ།
    ཆོས་ལ་ལམ༑ དགེ་འདུན་ལ་གྲོགས་སུ་འཛིན་ཏོ། །དུས་ནི། ཐེག་དམན་པས་ཇི་སྲིད་འཚོའི་བར་དུའོ།
    །ཐེག་ཆེན་པས་སྙིང་པོ་བྱང་ཆུབ་ལ་ཐུག་གི་བར་དུའོ། །རྒྱུ་ནི། ཉན་རང་གིས་རང་ཉིད་སྡུག་བསྔལ་ལས་ཐར་པར་འདོད་པའི་དད་པས་སྐྱབས་སུ་འགྲོ་ལ།
    ཐེག་ཆེན་པས་གཞན་སྡུག་བསྔལ་ལས་བསྒྲལ་དོན་དུ་སྙིང་རྗེའི་སྐྱབས་སུ་འགྲོའོ༑ །ཆེད་དུ་བྱ་བ་ནི།
    ཉན་ཐོས་པས་རང་དང་། ཐེག་ཆེན་པས་གཞན་སྡུག་བསྔལ་ལས་སྒྲོལ་བའི་དོན་དུ་སྐྱབས་སུ་འགྲོའོ།
    །དེ་ལ་འདིར་ཁྱད་པར་བཞི་ལྡན་གྱི་སྐྱབས་འགྲོ་མཐུན་མོང་མ་ཡིན་པ་ལ་འདོད་དོ། ། ངོ་བོ་ནི།
    འབྲས་བུ་འཇིགས་པ་མེད་པའི་གནས་སངས་རྒྱས་དོན་དུ་གཉེར་བས་སངས་རྒྱས་ཆོས་དགེ་འདུན་ལ་སྟོན་པ་ལམ་གྲོགས་སུ་ཁས་ལེན་པ་སྐྱབས་འགྲོའི་ངོ་བོ་སྟེ།
    འབྲས་བུ་དེ་དོན་དུ་གཉེར་ཡང་སྟོན་པ་ཚངས་པ་ལ་སོགས་པ་གཞན་འཛིན་པ་དང་། སངས་རྒྱས་སོགས་ལ་སྟོན་པ་ལ་སོགས་འཛིན་ཀྱང་འབྲས་བུ་དམན་པ་དོན་དུ་གཉེར་ན་སྐྱབས་སུ་ལེགས་པར་སོང་བ་མ་ཡིན་ནོ།
    །འབྲས་སྐྱབས་དང་སྨོན་པ་སེམས་བསྐྱེད་ལ་ཁྱད་པར་ཅི་ཡོད་ཅེ་ན། སེམས་ཅན་དོན་དུ་བྱང་ཆུབ་དོན་དུ་གཉེར་ཙམ་ནི་སྐྱབས་འགྲོ་ཡིན་ལ།
    བསམ་པ་དེ་ཉིད་དམ་བཅའ་བའི་ལྕགས་ཀྱུས་དབང་དུ་བྱ་བ་ནི་སྨོན་པ་སེམས་བསྐྱེད་དོ། །དགོས་པ་ནི།
    སོ་སོར་ཐར་པའི་སྡོམ་པ་སྐྱེའོ༑ །སྲུང་བ་ཆེན་པོ་དང་ལྡན་པ་དང་།
  13: ལོག་པར་མོས་པའི་ལས་ཀྱི་སྒྲིབ་པ་སྲབ་པ་དང༌། དམ་པའི་གྲངས་སུ་བགྲང་བ་དང་། བསྟན་པ་ལ་དད་པའི་ལྷས་ཆེད་དུ་བརྗོད་པའོ།
    །སྒྲ་དོན་ནི། སྒྲིབ་པ་དང༌༑ འཇིགས་པ་དང་། སྡུག་བསྔལ་བའི་དུས་སུ་དཔུང་གཉེན་དུ་འཛིན་པས་ན་སྐྱབས་སུ་འགྲོ་བའོ།
    ། བསླབ་བྱ་ནི། ཐུན་མོང་བའི་དབང་དུ་བྱས་ན་སྐྱེས་བུ་དམ་པ་དང་འགྲོགས་པ་དམ་ཆོས་ཉན་པ།
    ཚུལ་བཞིན་དུ་ཡིད་ལ་བྱེད་པ། ཆོས་དང་རྗེས་སུ་མཐུན་པས་ཆོས་སྒྲུབ་པ་ཞེས་བྱ་བ་བཞི་དང་།
    དབང་པོ་མི་རྒོད་པ། བསླབ་པ་ཡང་དག་པར་བླང་བ། སེམས་ཅན་ལ་སྙིང་བརྩེ་བ། དུས་མཆོད་ལ་བརྩོན་པའོ་ཞེས་འཕགས་པ་ཐོགས་མེད་ཀྱིས་གསུངས་ལ།
    ཐུན་མོང་མ་ཡིན་པའི་དབང་དུ་བྱས་ན། གང་ཞིག་སངས་རྒྱས་སྐྱབས་འགྲོ་བ། །དེ་ནི་ཡང་དག་དགེ་བསྙེན་ཏེ།
    །ནམ་དུའང་ལྷ་ནི་གཞན་དག་ལ། །སྐྱབས་སུ་འགྲོ་བར་མི་བྱ་འོ། །དམ་པའི་ཆོས་ལ་སྐྱབས་འཚོལ་ན།
    །འཚེ་ཞིང་གནོད་པའི་སེམས་དང་བྲལ། །དགེ་འདུན་ལ་ནི་སྐྱབས་འཚོལ་ན། །མུ་སྟེགས་ངན་ལ་ཕྱག་མི་བྱ།
    །ཞེས་ཡོངས་སུ་མྱང་འདས་ཀྱི་མདོ་ལས་གསུངས་སོ། །དེ་ལྟ་བུའི་སྐྱབས་སུ་འགྲོ་བ་ནི། རྒྱལ་སྲས་རྣམས་ཀྱི་ལག་ལེན་གྱི་སྙིང་པོ་ཡིན་ནོ་ཞེས་པའི་དོན་ནོ།
    ། དེ་དག་གིས་སྦྱོར་བ་སེམས་བསྐྱེད་སྐྱེ་བའི་རྒྱུ་བཤད་ཟིན་ནས། ད་ནི་གཉིས་པ་སེམས་བསྐྱེད་དངོས་བཤད་པ་ལ་གཉིས་ཏེ།
    ཀུན་རྫོབ་སེམས་བསྐྱེད་དང་། དོན་དམ་སེམས་བསྐྱེད་བཤད་པའོ། །དང་པོ་ལ་སྐྱེས་བུ་ཆུང་འབྲིང་ཆེ་གསུམ་ལས།
  14: དང་པོ་ནི། ཞེས་སྨོས་ཏེ། རྣམ་སྨིན་ཤིན་ཏུ་བཟོད་པར་དཀའ་བའི་ཚོར་བ་མི་ཟད་པས་གདུང་བ་དམྱལ་བ་ཡི་དྭགས་དུད་འགྲོ་སྟེ་ངན་སོང་གསུམ་དུ་ཚ་གྲང་བཀྲེས་སྐོམ་དང་བཀོལ་སྤྱོད་ལ་སོགས་པའི་སྡུག་བསྔལ་རྣམས་ནི།
    རྒྱུ་མེད་པ་དང་མི་མཐུན་པའི་རྒྱུ་ལས་བྱུང་བ་མ་ཡིན་ཏེ། མི་དགེ་བཅུ་སོགས་སྡིག་པའི་ལས་ཀྱི་འབྲས་བུ་ཡིན་པར་ཐུབ་པ་བཅོམ་ལྡན་འདས་ཀྱིས་གསུངས་སོ།
    །རྒྱུ་མཚན་ནི། དེའི་ཕྱིར་སྲོག་ལ་བབ་ཀྱང་མི་དགེ་སྡིག་པའི་ལས་རྣམས་ནི། དུས་ནམ་ཡང་མི་བྱེད་པའོ།
    ། དེ་ལྟར་ཚ་གྲང་བཀྲེས་སྐོམ་སོགས་རྣམ་སྨིན་མྱོང་འགྱུར་གྱི་ལས་བསོད་ནམས་མ་ཡིན་པ་ནི།
    རིན་ཆེན་ཕྲེང་བ་ལས། ཆགས་དང་ཞེ་སྡང་གཏི་མུག་དང་། །དེས་བསྐྱེད་ལས་ནི་མི་དགེ་བ༑ །མི་དགེ་ལས་ནི་སྡུག་བསྔལ་ཀུན།
    །དེ་བཞིན་ངན་འགྲོ་ཐམས་ཅད་དོ། །ཞེས་གསུངས་སོ། །མི་དགེ་སྡིག་པའི་ལས་རྣམས་སྤངས་ཏེ༑ དགེ་བཅུའི་ལས་ལ་བརྩོན་དགོས་པ་ཡང་།
    རིན་ཆེན་ཕྲེང་བ་ལས༑ མ་ཆགས་མ་སྡང་གཏི་མུག་མེད། །དེས་བསྐྱེད་ལས་ནི་དགེ་བ་ཡིན། །དགེ་ལས་བདེ་འགྲོ་ཐམས་ཅད་དང་།
    །སྐྱེ་བ་ཀུན་ཏུ་བདེ་བ་ཐོབ། །ཞེས་དང་། འབྲོམ་སྟོན་པས། ད་ལྟ་དགེ་བའི་ལས་ལ་མ་འབད་ན།
    །ཕྱི་མར་སྡུག་བསྔལ་མྱོང་བར་གྱུར་ཏ་རེ། །ཅེས་སོ། །རྒྱལ་བ་ལྔ་པས། སྔོན་ཆད་མི་དགེའི་མཐུ་ཡིས་ངན་སོང་དུ།
    །མི་བཟད་སྡུག་བསྔལ་མྱོང་བ་དེས་ཆོག་མོད། །ད་ནི་སྙིང་ལ་རུས་པ་ལེགས་བཅུག་སྟེ། །མངོན་མཐོའི་རྟེན་བཟང་སྒྲུབས་ཤིག་ཤེས་ལྡན་རྣམས༑
    །
  15: ཞེས་གསུངས་པ་བཞིན་དགེ་བའི་ལས་ལ་ཆོག་པར་མི་འཛིན་པར་བརྩོན་པ་གང་ཆེས་འབད་པར་རིགས་སོ།
    །དེ་ལྟར་རྒྱལ་སྲས་རྣམས་ཀྱིས་ངན་འགྲོའི་སྡུག་བསྔལ་ལ་བསམ་སྟེ་ལས་རྒྱུ་འབྲས་སྤང་བླང་ཚུལ་བཞིན་དུ་བྱེད་པ་ནི་སྐྱེས་བུ་ཆུང་ངུའི་ལག་ལེན་ཡིན་པར་ཤེས་པར་བྱའོ།
    ། གཉིས་པ་ནི། ཞེས་སྨོས་ཏེ། ལྷ་ཀླུ་མི་གསུམ་སྟེ་སྲིད་པ་གསུམ་ན་ཟག་བཅས་ཀྱི་བདེ་བ་ཇི་སྙེད་པ་དེ་ཐམས་ཅད་ཀྱང་དཔེར་ན་རྩྭ་རྩེའི་ཟིལ་པ་བཞིན་དུ།
    སྐད་ཅིག་ཡུད་ཙམ་ཞིག་གིས་འཇིག་ཅིང་རྣམ་པར་འགྱུར་བའི་ཆོས་ཅན་ཡིན་ཏེ་དེ་ལ་ཆགས་པར་མི་རིགས་སོ།
    །དེ་བས་ན་དུས་ནམ་ཡང་གཞན་དུ་མི་འགྱུར་བ་ཐར་པའི་གོ་འཕང་མཆོག་རྫོགས་པའི་སངས་རྒྱས་ཏེ།
    དེ་ཉིད་དོན་དུ་གཉེར་བའི་ངེས་འབྱུང་གི་བསམ་པ་ཁྱད་པར་ཅན་གྱིས་ཟིན་པས་བསྒྲུབ་དགོས་པ་ནི།
    བཞི་བརྒྱ་པ་ལས། མཁས་པ་རྣམས་ལ་མཐོ་རིས་ཀྱང་། །དམྱལ་བ་དང་མཚུངས་འཇིགས་སྐྱེད་འགྱུར།
    །ཞེས་དང་། མདོ་ལས། འཁོར་བ་ཁབ་ཀྱི་རྩེ་ཙམ་ལ། །བདེ་བ་ནམ་ཡང་ཡོད་མ་ཡིན། །ཞེས་དང་། རྒྱུད་བླ་མ་ལས།
    མི་གཙང་བ་ལ་དྲི་ཞིམ་མེད་བཞིན་འགྲོ་ལྔ་དག་ན་བདེ་བ་མེད༑ །ཅེས་དང་། ཇོ་བོས། གྲོགས་དག་འཁོར་བའི་འདམ་རྫབ་འདི་ན་སྐྱིད་མེད་ཐར་པའི་སྐམ་སར་གཤེགས།
    །ཞེས་གསུངས་པ་ལྟར༑ བདེ་འགྲོ་མཐོ་རིས་ཀྱི་བདེ་བ་ཡང་ཡུད་ཙམ་ལས་ཡིད་་་་བརྟན་དུ་མི་རུང་བས་སྤང་བར་རིགས་སོ།
    །དེ་ལྟར་རྒྱལ་སྲས་རྣམས་ཀྱིས་སྲིད་བདེ་ལ་མ་ཆགས་པར་ཐར་པ་དོན་དུ་གཉེར་བ་ནི་སྐྱེས་བུ་འབྲིང་གི་ལག་ལེན་ཡིན་ནོ་ཞེས་པའོ།
    །
  16: གསུམ་པ་ནི། སྐྱེས་བུ་ཆེན་པོའི་ལམ་སྟོང་ཉིད་སྙིང་རྗེ་ཟུང་འཇུག་ཏུ་སྒོམ་པས་སྲིད་མིའི་མཐའ་ལས་གྲོལ་བ་ལ་གཉིས་ཏེ།
    བསམ་པ་བྱང་ཆུབ་མཆོག་ཏུ་སེམས་བསྐྱེད་པ་དང་། སྦྱོར་བ་བྱང་ཆུབ་ཀྱི་སེམས་བསྒོམ་པའོ། །དང་པོ་ནི།
    ཞེས་སྨོས་ཏེ། འཁོར་བ་ཐོག་མ་མེད་པའི་དུས་ནས་བདག་ལ་སྙིང་ནས་བརྩེ་བ་ཆེན་པོས་བསྐྱངས་པའི་དྲིན་ཅན།
    རིགས་དྲུག་གི་མ་རྒན་སེམས་ཅན་རྣམས་འཁོར་བའི་སྡུག་བསྔལ་གྱིས་མནར་བར་གྱུར་ན་དེ་དོན་བོར་ཏེ་རང་ཉིད་གཅིག་པུ་མཐོ་རིས་དང་ཉན་རང་གི་ཐར་པའི་བདེ་བ་དོན་དུ་གཉེར་བས་ཅི་ཞིག་བྱ་སྟེ།
    རྒྱུ་མཚན་དེའི་ཕྱིར་མཐའ་ཡས་པའི་སེམས་ཅན་ཐམས་ཅད་འཁོར་བ་ལས་བསྒྲལ་ཏེ་བླ་ན་མེད་པ་ཡང་དག་པར་རྫོགས་པའི་སངས་རྒྱས་ཀྱི་གོ་འཕང་ཐོབ་པར་བྱ་བའི་ཕྱིར་དུ།
    སྔོན་གྱི་བདེ་བར་གཤེགས་པ་རྣམས་་་་་ཀྱིས་གཞན་དོན་དུ་སྨོན་འཇུག་གི་ཐུགས་ཇི་ལྟར་བསྐྱེད་པ་དེ་བཞིན་དུ་བདག་གིས་ཀྱང་སྨོན་འཇུག་བྱང་ཆུབ་མཆོག་ཏུ་སེམས་བསྐྱེད་པར་བྱའོ་སྙམ་དུ་སློབ་པའི་ཚུལ་ནི།
    སྤྱོད་འཇུག་ལས། ཇི་ལྟར་སྔོན་གྱི་བདེ་གཤེགས་ཀྱིས། །བྱང་ཆུབ་ཐུགས་ནི་བསྐྱེད་པ་དང་།
    །བྱང་ཆུབ་སེམས་དཔའི་བསླབ་པ་ལ་། །དེ་དག་རིམ་བཞིན་གནས་པ་ལྟར༑ །དེ་བཞིན་འགྲོ་ལ་ཕན་དོན་དུ།
    །བྱང་ཆུབ་སེམས་ནི་བསྐྱེད་བགྱི་ཞིང༌། །དེ་བཞིན་དུ་ནི་བསླབ་པ་ལའང་། །རིམ་པ་བཞིན་དུ་བསླབ་པར་བགྱི།
    །ཞེས་པ་ལྟར། སྨོན་འཇུག་གི་སེམས་ལ་བློ་བརྟན་པར་བྱས་ཏེ་གཞན་དོན་ལ་སྐྱོ་དུབ་དང་ངལ་བ་སོགས་མེད་པའི་བསམ་དགུའི་ལེགས་ཚོགས་འཕེལ་བའི་གཞི་ལ་ནན་ཏན་སྙིང་པོར་བྱེད་པ་ནི་རྒྱལ་སྲས་རྣམས་ཀྱི་བྱང་ཆུབ་མཆོག་ཏུ་སེམས་བསྐྱེད་ཚུལ་གྱི་ལག་ལེན་ཡང་དག་པ་ཡིན་ནོ་ཞེས་པའི་དོན་ནོ།
    །
  17: གཉིས་པ་ལ་གཉིས། ཀུན་རྫོབ་སེམས་བསྐྱེད་བསྒོམ་པ་དང་། དོན་དམ་སེམས་བསྐྱེད་བསྒོམ་པའོ།
    །དང་པོ་ལ་གཉིས། མཉམ་བཞག་ཏུ་བདག་གཞན་བརྗེ་བ་བསྒོམ་པ་དང་། རྗེས་ཐོབ་ཏུ་རྐྱེན་ངན་ལམ་དུ་འཁྱེར་བའོ།
    ། དང་པོ་ནི། ཞེས་སྨོས་ཏེ། ཁམས་གསུམ་འཁོར་བའི་སྡུག་བསྔལ་མ་ལུས་པ་ཐམས་ཅད་བདག་བདེ་བ་འདོད་པའི་གཅེས་འཛིན་ལས་བྱུང་ངོ༌།
    །ཡང་དག་པར་རྫོགས་པའི་སངས་རྒྱས་ཀྱི་བདེ་བ་སོགས་ཕན་བདེ་ཅི་ཡོད་པ་ཐམས་ཅད་གཞན་གཅེས་པར་འཛིན་པའི་གཞན་ཕན་བྱང་ཆུབ་ཀྱི་སེམས་ལས་འཁྲུངས་སོ།
    །རྒྱུ་མཚན་དེའི་ཕྱིར་བདག་ལ་བདེ་དགེ་ཅི་ཡོད་པ་སེམས་ཅན་ལ་གཏོང་ཞིང་། གཞན་གྱི་རྒྱུད་ལ་སྡིག་པ་དང་སྡུག་བསྔལ་ཅི་ཡོད་པ་དེ་དག་ཕན་ཚུན་ཡང་དག་པར་བརྗེ་བ་ནི༑
    སྤྱོད་འཇུག་ལས། བདག་དང་གཞན་དུ་མཉམ་པ་དང་། །བདག་དང་གཞན་དུ་བརྗེ་བར་གྱིས། །ཞེས་དང་།
    ཇོ་བོས། ཆགས་སྡང་འཁྲུལ་པའི་ཉེས་པ་འབྱུང་ཉེ་བས། །བདག་གཞན་བརྗེ་བའི་བསམ་པ་བསྒོམ་པར་མཛོད།
    །ཞེས་དང་། གླང་ཐང་པས། ཁེ་དང་རྒྱལ་ཁ་གཞན་ལ་བྱིན། །གྱོང་དང་བུབ་ཁ་རང་གིས་བླང་། །ཞེས་གསུངས་པ་ལྟར།
    བདག་གཅེས་འཛིན་གྱི་བློ་ངན་སྤངས་ཏེ། གཞན་གཅེས་པར་འཛིན་པ་ནི་ཐེག་པ་ཆེན་པོའི་གང་ཟག་ཐམས་ཅད་ཀྱིས་བསྒོམ་བྱའི་སྙིང་པོ་མ་ནོར་བ་ལགས་སོ།
    དེ་ལྟར་རྒྱལ་སྲས་རྣམས་ཀྱི་མཉམ་བཞག་ཏུ་བདག་གཞན་བརྗེ་བའི་ལག་ལེན་ཡིན་ནོ་ཞེས་པའོ། །
    གཉིས་པ་རྗེས་ཐོབ་ཏུ་རྐྱེན་ངན་ལམ་ཁྱེར་ལ་བཅུ་སྟེ། རྙེད་འཕྲོག་ལམ་འཁྱེར། དགྲ་བོ་ལམ་འཁྱེར།
    མི་སྙན་པ་ལམ་འཁྱེར།
  18: ཚིག་ངན་ལམ་འཁྱེར། ལོག་སྒྲུབ་ལམ་འཁྱེར། བརྙས་པ་ལམ་འཁྱེར། རྒུད་པ་ལམ་འཁྱེར། འབྱོར་བ་ལམ་འཁྱེར།
    ཞེ་སྡང་ལམ་འཁྱེར། འདོད་ཆགས་ལམ་མཁྱེར་དང་བཅུ་ལས། དང་པོ་ནི། ཞེས་སྨོས་ཏེ། སེམས་ཅན་གང་སུ་དག་འདོད་སྲེད་ཆེན་པོའི་དབང་གིས་བདག་གི་ནོར།
    ལོངས་སྤྱོད་ཐམས་ཅད་དངོས་སུ་འཕྲོག་གམ་གཞན་ལ་འཕྲོག་ཏུ་བཅུག་པར་བྱེད་ན་ཡང་། ཕན་འདོགས་པའི་བསམ་པས་རང་གི་ལུས་དང་ལོངས་སྤྱོད་དང་འདས་མ་འོངས་ད་ལྟ་དུས་གསུམ་གྱི་དགེ་བ་ཅི་ཡོད་པ་རྣམས།
    གནོད་བྱེད་དེ་ལ་བསྔོ་ཞིང་གཏོང་བར་བྱེད་པ་ནི། སྤྱོད་འཇུག་ལས། དེ་དག་བདག་ནི་ངན་སོང་དུ།
    །ལྟུང་བ་འསྲུང་ཕྱིར་ཞུགས་མིན་ནམ། །བདག་ནི་གྲོལ་བ་དོན་གཉེར་ལ། །རྙེད་དང་བཀུར་སྟིས་འཆིང་མི་དགོས།
    །ཞེས་པ་ལྟར། རྙེད་བཀུར་དང་ཁེངས་དྲེགས་བསམ་ངན་ཐམས་ཅད་སྤངས་ཏེ། ཕན་འདོགས་ཀྱི་བསམ་པ་ལ་བསླབ་པ་ནི།
    རྒྱལ་སྲས་རྣམས་ཀྱི་རྙེད་འཕྲོག་ལམ་དུ་འཁྱེར་བའི་ལག་ལེན་ཡིན་ནོ། ། གཉིས་པ་ནི། ཞེས་སྨོས་ཏེ།
    བདག་གིས་སེམས་ཅན་ལ་གནོད་པར་བྱེད་པའི་ཉེས་པ་ཅུང་ཟད་ཙམ་ཡང་མེད་བཞིན་དུ། གནོད་བྱེད་གང་དག་གིས་བདག་གི་མགོ་གཅོད་པ་སོགས་བྱེད་ནའང་།
    གནོད་བྱེད་དེ་ལ་སྙིང་རྗེའི་དབང་གིས་གནོད་བྱེད་དེ་ཡི་སྡིག་པ་བྱས་པའི་སྡུག་བསྔལ་མྱོང་འགྱུར་རྣམས།
    སླར་ཡང་བདག་ལེན་དགོས་པ་ནི། ཇོ་བོས། ལུས་ལ་གནོད་པ་བྱུང་བའི་ཚེ། །སྔོན་གྱི་ལས་སུ་ཤེས་པར་བྱ།
    །ཞེས་དང་༑ སྤྱོད་འཇུག་ལས། གང་ཚེ་ཉོན་མོངས་དབང་གྱུར་པས། ། བདག་སྡུག་ཉིད་ཀྱང་གསོད་བྱེད་ན།
    །
  19: དེ་ཚེ་དེ་དག་གཞན་ལུས་ལ༑ །གནོད་མི་བྱེད་པ་ཇི་ལྟར་འགྱུར། །ཞེས་པ་ལྟར། དེ་ལྟར་གནོད་བྱེད་ཀྱི་སྡིག་སྡུག་ཐམས་ཅད་རང་ཐོག་ཏུ་བླང་བ་ནི་རྒྱལ་སྲས་རྣམས་ཀྱི་དགྲ་བོ་ལམ་དུ་འཁྱེར་བའི་ལག་ལེན་ཡིན་ནོ།
    ། གསུམ་པ་ནི། ཞེས་སྨོས་ཏེ། སེམས་ཅན་འགའ་ཞིག་གིས་ལྐོག་ཏུ་བདག་ལ་སྐྱོན་ཚིག་མི་སྙན་པ་རྣམ་པ་སྣ་ཚོགས་པ།
    སྟོང་གསུམ་འཇིག་རྟེན་གྱི་ཁམས་ཁྱབ་པར་སྒྲོག་པར་བྱེད་ན་ཡང་། སེམས་ཅན་ཐམས་ཅད་བདེ་བ་ལྡན་འདོད་ཀྱི་བྱམས་པའི་སེམས་ཀྱིས་སླར་ཡང་མི་སྙན་པ་བརྗོད་པའི་གང་ཟག་དེ་ཉིད་ཀྱི།
    ཐོས་སོགས་ཀྱི་ཡོན་ཏན་རྣམས་གཞན་ལ་བརྗོད་པ་ནི། ཇོ་བོས། མི་སྙན་ཚིག་རྣམས་ཐོས་པའི་ཚེ༑
    །བྲག་ཆ་བཞིན་དུ་བལྟ་བར་བྱ། །ཞེས་དང་། གླང་ཐང་པས། བདག་ལ་གཞན་གྱིས་ཕྲག་དོག་གིས། །གཤེ་སྐུར་ལ་སོགས་མི་རིགས་པའི།
    །གྱོང་ཁ་རང་གིས་ལེན་པ་དང་། །རྒྱལ་ཁ་གཞན་ལ་སྟེར་བར་བསླབ། །ཅེས་སོ། །དེ་ལྟར་མི་སྙན་པ་བརྗོད་པ་སྐྱོན་དུ་མི་འཛིན་ཅིང་གཞན་ལ་ཡོན་ཏན་བརྗོད་པ་ནི།
    རྒྱལ་སྲས་རྣམས་ཀྱི་མི་སྙན་པ་ལམ་དུ་འཁྱེར་བའི་ལག་ལེན་ཡིན་ནོ་ཞེས་པའོ། ། བཞི་པ་ནི།
    ཞེས་སྨོས་ཏེ། སྐྱེ་འགྲོ་མང་པོ་ཚོགས་ཤིང་འདུས་པའི་དབུས་སུ་གཞན་འགའ་ཞིག་གིས། རང་ལ་སྐྱོན་མཚང་ནས་བྲུས་ཤིང་སྨད་པའི་ཚིགས་ངན་སྣ་ཚོགས་སྨྲ་ན་ཡང་།
    སྨྲ་བ་པོ་དེ་ལ་བྱང་ཆུབ་སྤྱོད་པའི་གྲོགས་བཤེས་སམ་དགེ་བའི་བཤེས་ཀྱི་འདུ་ཤེས་ཀྱིས། སླར་ཡང་གུས་པར་འདུད་དགོས་པ་ནི།
    སྤྱོད་འཇུག་ལས།
  20: བདག་ལ་སྨོད་པ་གཞན་ཡོད་ན། །བསྟོད་པས་བདག་དགར་ཅི་ཞིག་ཡོད༑ །བདག་ལ་བསྟོད་པ་གཞན་ཡོད་ན།
    །སྨད་པས་མི་དགར་ཅི་ཞིག་ཡོད། །ཅེས་དང་། གླང་ཐང་པས། གང་ལ་བདག་གིས་ཕན་བཏགས་པའི། །རེ་བ་ཆེ་བ་འགའ་ཞིག་གིས།
    །ཤིན་ཏུ་མི་རིགས་གནོད་བྱས་ནའང་། །བཤེས་གཉེན་དམ་པར་བལྟ་བར་བྱ། །ཞེས་གསུངས་སོ། །དེ་ལྟར་ཚིག་ངན་དང་མཚང་འབྲུ་སོགས་བྲག་ཆ་དང་སྙིང་པོ་མེད་པར་ཤེས་པ་ནི་རྒྱལ་སྲས་རྣམས་ཀྱི་སྨད་པ་ལམ་དུ་འཁྱེར་བའི་ལག་ལེན་ཡིན་ནོ་ཞེས་པའོ།
    ། ལྔ་པ་ནི། ཞེས་སྨོས་ཏེ། བདག་གི་སྙིང་བརྩེ་བའི་བུ་བཞིན་དུ་ཟས་སོགས་ཐབས་སྣ་ཚོགས་པས་གཅེས་པར་བསྐྱངས་པའི་མིས།
    བདག་ལ་དྲིན་ལན་སོགས་ལོག་འཇལ་གྱིས་དགྲ་བཞིན་དུ་བལྟ་བར་བྱེད་ན་ཡང་༑ དཔེར་ན། ནད་ཀྱིས་བཏབ་པའི་བུ་ལ་མ་ཡིས་བྱམས་སྐྱོང་གི་བརྩེ་བ་བཞིན་དུ།
    ལྷག་པར་སྙིང་ནས་བརྩེ་གདུང་ཆེ་བ་ནི། འཆད་ཁ་བས། ཕན་བཏགས་ལན་དུ་གནོད་བྱེད་ཀྱང་། །ཡང་ལན་སྙིང་རྗེ་ཆེན་པོ་བསྒོམ།
    །ཞེས་གསུངས་སོ། །དེ་ལྟར་དྲིན་ལན་ལོག་འཇལ་སོགས་བྱིས་པ་ཉོན་མོངས་པའི་རང་བཞིན་ཡིན་པར་ཤེས་པ་ནི་རྒྱལ་སྲས་རྣམས་ཀྱི་གཞན་གྱི་ལོག་སྒྲུབ་ལམ་དུ་འཁྱེར་བའི་ལག་ལེན་ཡིན་ནོ་ཞེས་པའོ།
    ། དྲུག་པ་ནི། ཞེས་སྨོས་ཏེ། རིགས་གཟུགས་སྟོབས་འབྱོར་སོགས་རང་དང་མཉམ་པའམ། དེ་དག་རང་ལས་དམན་པའི་སྐྱེ་བོ་ཡིས།
    སེམས་ང་རྒྱལ་གྱི་དབང་གིས་བདག་ལ་ཁྱད་གསོད་དང་བརྙས་ཐབས་སྣ་ཚོགས་བྱེད་ན་ཡང་། དེ་ལ་སེམས་མི་འཁྲུག་པར་སླར་ཡང་བླ་མའི་བཀའ་སྒྲུབ་བཞིན་དུ་གུས་པས་བཏུད་དེ་བདག་ཉིད་ཀྱི།
  21: བརྙས་ཚིག་རྣམས་དང་དུ་བླངས་པའམ་སྤྱི་བོར་ལེན་པ་ནི། སྤྱོད་འཇུག་ལས། འགྲོ་མང་རྡོག་པས་བདག་གི་སྤྱིར་འཚོག་གམ།
    །འགུམས་ཀྱང་མི་བསྡོ་འཇིག་རྟེན་མགོན་དགྱེས་མཛོད། །ཅེས་དང་། ཀླུ་སྒྲུབ་ཀྱིས། བྱང་ཆུབ་ཕྱོགས་དང་མཐུན་པའི་ཆོས་རྣམས་ཀྱིས།
    །རྒྱུ་ནི་འདི་ལྟར་སེམས་ཅན་རྣམས་ཡིན་པས། །དེ་ཕྱིར་རྫོགས་པའི་བྱང་ཆུབ་འདོད་པ་ཡིས། །སེམས་ཅན་རྣམས་ནི་བླ་མ་བཞིན་དུ་བལྟ།
    །ཞེས་་་་་གསུངས་སོ། །དེ་ལྟར་གནོད་བྱེད་ལ་གནོད་ལན་སྤངས་ཏེ་ཕན་འདོགས་པའི་བསམ་པས་བློ་སྦྱོང་གི་བསླབ་བྱ་ལ་གནས་པ་ནི་རྒྱལ་སྲས་རྣམས་ཀྱི་བརྙས་པ་ལམ་དུ་འཁྱེར་བའི་ལག་ལེན་ཡིན་ནོ་ཞེས་པའོ༑
    ། བདུན་པ་ནི། ཞེས་སྨོས་ཏེ། ཚེ་འདིར་སྲོག་འཚོ་བ་ཟས་གོས་སོགས་ཀྱིས་ཕོངས་ཤིང་དུས་རྟག་ཏུ་མི་ཡིས་བརྙས་པ་དང་།
    ཚབས་ཆེན་པོའི་ནད་ཀྱིས་མནར་བ་དང་མ་རུང་བའི་གདོན་གྱིས་བཏབ་ཀྱང་སླར། སྙིང་རྗེའི་དབང་གིས་འགྲོ་བ་ཀུན་གྱི་སྡིག་སྡུག་ཐམས་ཅད་བདག་ལ་ལེན་པར་བྱེད་ཅིང་།
    སེམས་ཞུམ་པ་མེད་པར་སྙིང་སྟོབས་བསྐྱེད་པ་ནི། རིན་ཆེན་ཕྲེང་པ་ལས། ཡི་དྭགས་ཇི་བཞིན་རྒུད་ན་ཡང་།
    །ཞུམ་པ་ཉིད་དུ་མི་བྱ་འོ། །ཞེས་དང་། གསེར་གླིང་པས། །འདྲེ་གདོན་རྒྱལ་པོའི་སྤྲུལ་པ་ཡིན།
    །རྐྱེན་ངན་དགེ་བའི་བཤེས་གཉེན་ཡིན། །ཞེས་གསུངས་སོ། །དེ་ལྟར་རྐྱེན་ངན་དང་སྡུག་བསྔལ་གྱིས་ཡོན་ཏན་མང་པོ་འདྲེན་པའི་རྒྱུར་ཤེས་ནས་རྒྱལ་སྲས་རྣམས་ཀྱི་སྡུག་བསྔལ་དང་རྒུད་པ་ལམ་དུ་འཁྱེར་བའི་ལག་ལེན་ཡིན་ནོ་ཞེས་པའོ།།
    བརྒྱད་པ་ནི། ཞེས་སྨོས་ཏེ། རིགས་གཟུགས་དབང་འབྱོར་སོགས་གློ་བུར་གྱི་ཡོན་ཏན་གྱིས་ཕྱོགས་ཀུན་ཏུ་སྙན་པར་གྲགས་ཤིང་འགྲོ་བ་མང་པོས་བསྟོད་བཀུར་བསྔགས་པས་སྤྱི་བོས་བཏུད་ཅིང་།
  22: རྒྱལ་པོ་རྣམ་ཐོས་བུ་ཡི་ནོར་ལོངས་སྤྱོད་འདྲ་བ་ཐོབ་པར་གྱུར་ཀྱང་། སྲིད་པའི་དཔལ་འབྱོར་ཐམས་ཅད་རྩྭ་རྩེའི་ཟིལ་པའམ་ཆུ་ཡི་ལྦུ་བ་ལྟར་སྙིང་པོ་མེད་པར་གཟིགས་ནས།
    སྟོབས་འབྱོར་གང་ལའང་སེམས་ཁེངས་པ་དང་དྲེགས་པ་མེད་པ་ནི། མདོ་ལས། བདག་ནི་ཁྱད་པར་འཕགས་ཤིང་བདག་མཆོག་ཅེས།
    །དེ་སྙམ་དུ་ནི་སེམས་བསྐྱེད་མི་བྱའོ། །ཞེས་དང་། འབྲོམ་སྟོན་པས། རང་ལ་ཡོན་ཏན་ཅི་ཙམ་ཡོད་ན་ཡང་༑
    །གཞན་ལ་ཁྱད་གསོད་བརྙས་པ་ཆུང་བར་མཛོད། །ཅེས་གསུངས་པ་ལྟར་དེ་ལྟ་བུ་བདེ་སྐྱིད་ལོངས་སྤྱོད་སོགས་ལ་ཁེངས་དྲེགས་སྐྱེ་བའི་གནས་སུ་ཤེས་པ་ནི།
    རྒྱལ་སྲས་རྣམས་ཀྱི་འབྱོར་པ་ལམ་དུ་འཁྱེར་བའི་ལག་ལེན་ཡིན་ནོ་ཞེས་པའོ། ། དགུ་པ་ནི། ཞེས་སྨོས་ཏེ།
    ཤིན་ཏུ་འདུལ་དཀའ་རང་གི་ཞེ་སྡང་གི་དགྲ་བོ་མ་རུང་བ་དེ་དག་མ་ཐུལ་ན། ཕྱི་རོལ་གྱི་དགྲ་བོ་ཕལ་པ་རྣམས་ཅི་ཙམ་བཏུལ་ཞིང་སླར་འཕེལ་བར་འགྱུར་རོ།
    །དེའི་ཕྱིར་སེམས་ཅན་བདེ་བ་དང་ལྡན་འདོད་ཀྱི་བྱམས་པ་དང་སྡུག་བསྔལ་དང་འབྲལ་འདོད་ཀྱི་སྙིང་རྗེའི་དམག་དཔུང་དེ་དག་གིས།
    རང་རྒྱུད་ཞེ་སྡང་གི་དགྲ་བོ་འདུལ་བ་ནི། སྤྱོད་འཇུག་ལས། སེམས་ཅན་མི་བསྲུན་ནམ་མཁའ་བཞིན༑
    །དེ་དག་གཞོམ་གྱིས་ཡོངས་མི་ལང། །ཁྲོ་བོའི་སེམས་འདི་གཅིག་བཅོམ་ན། །དགྲ་དེ་ཐམས་ཅད་བཅོམ་དང་འདྲ།
    །ཞེས་དང་། ཇོ་བོས། ནང་གི་སེམས་ནི་འདུལ་གྱུར་ན། །ཕྱི་ཡི་དགྲ་འདིས་གནོད་མི་ནུས། །ཞེས་གསུངས་སོ།
    །དེ་ལྟ་བུའི་ནང་གི་དགྲ་འདུལ་བའི་དཔུང་མཆོག་ནི་བྱམས་སྙིང་རྗེ་གཉིས་པོ་གལ་ཆེ་བའི་ཚུལ་ཤེས་པ་ནི་རྒྱལ་སྲས་རྣམས་ཀྱི་ཞེ་སྡང་ལམ་དུ་འཁྱེར་བའི་ལག་ལེན་ཡིན་ནོ་ཞེས་པའོ།
    །
  23: བཅུ་པ་ནི། ཞེས་སྨོས་ཏེ། གཟུགས་སྒྲ་དྲི་རོ་རེག་བྱ་སྟེ་འདོད་པའི་ཡོན་ཏན་རྣམས་ནི་དཔེར་ན་ལན་ཚྭའི་ཆུ་འཐུང་བ་དང་འདྲའོ།
    །དེ་དག་ལ་ཅི་ཙམ་ལོངས་སྤྱོད་ཅིང་ངོམས་པ་མེད་པར་སླར་སྲེད་པ་སྟེ་ཆགས་པ་འཕེལ་བར་འགྱུར་རོ།
    །དེའི་ཕྱིར་ཡུལ་གང་ལ་ཞེན་ཆགས་སྐྱེ་བའི་ལོངས་སྤྱོད་ཀྱི་དངོས་པོ་དེ་རྣམས། ཞེན་ཆགས་འགོག་པའི་ཕྱིར་འཕྲལ་དང་འཕྲལ་ལ་སྤོང་བ་ནི།
    ཚོམས་ལས། ཀརཱུ་པ་ནའི་ཆར་འབབས་ཀྱང་། །འདོད་པ་རྣམས་ཀྱིས་ངོམ་མི་འགྱུར། །འདོད་པ་མནོག་ཆུང་ཉེས་མང་བར།
    །མཁས་པ་རྣམས་ཀྱིས་ཁོང་དུ་ཆུད། །ཅེས་དང་། ཀླུ་སྒྲུབ་ཀྱིས། ནོར་རྣམས་ཀུན་གྱི་ནང་ན་ཆོག་ཤེས་པ༑
    །རབ་མཆོག་ལགས་པར་ལྷ་མིའི་སྟོན་པས་གསུངས། །ཞེས་གསུངས་སོ། །དེ་ལྟ་བུའི་ཆོག་ཤེས་འཕགས་པའི་ནོར་ལ་སྙིང་པོར་མཛད་པ་ནི་རྒྱལ་སྲས་རྣམས་ཀྱི་འདོད་ཆགས་ལམ་དུ་འཁྱེར་བའི་ལག་ལེན་ཡིན་ནོ།
    །ཞེས་པའོ། ། གཉིས་པ་དོན་དམ་སེམས་བསྐྱེད་བསྒོམ་པ་ལ་གཉིས། མཉམ་བཞག་ཏུ་སྤྲོས་བྲལ་བསྒོམ་པ།
    རྗེས་ཐོབ་ཏུ་ཆགས་སྡང་གི་ཡུལ་ལ་བདེན་ཞེན་སྤོང་བའོ། ། དང་པོ་ནི། ཞེས་སྨོས་ཏེ། ཕྱི་སྣང་བའི་དངོས་པོའི་ཆོས་ཐམས་ཅད་ཇི་ལྟར་སྣང་བ་གཟུགས་ལ་སོགས་པ་འདི་དག་དོན་དུ་གྲུབ་པ་ཅུང་ཟད་ཀྱང་མེད་དེ།
    དཔེར་ན་རྨི་ལམ་གྱི་སྣང་བ་དང་། སྒྱུ་མའི་སྤྲུལ་པ་ལྟར་མེད་བཞིན་རང་གི་སེམས་འཁྲུལ་པའི་ངོར་སྣང་བ་ཙམ་དུ་ཟད་དོ།
    །དེ་ལྟར་སྣང་བའི་མཁན་པོ་སེམས་ཉིད་ཀྱང་གདོད་ནས་ཡོད་མེད་རྟག་ཆད་སོགས་སྤོས་པའི་མཐའ་ཐམས་ཅད་དང་བྲལ་བ་ནི་འཕགས་པ་ལྷས༑
  24: ཡོད་མིན་མེད་མིན་ཡོད་མེད་མིན། །གཉིས་ཀའི་བདག་ཉིད་ཀྱང་མིན་པ། །མཐའ་བཞི་ལས་གྲོལ་དབུ་མ་པ།
    །མཁས་པ་རྣམས་ཀྱི་དེ་ཁོ་ན། །ཞེས་དང་། རྩ་ཤེས་ལས། ཡོད་ཅེས་བྱ་བ་རྟག་པར་ལྟ༑ །མེད་ཅེས་བྱ་བ་ཆད་པར་ལྟ།
    །དེ་ཕྱིར་ཡོད་དང་མེད་པ་ལ། །མཁས་པས་གནས་པར་མི་བྱའོ། །ཞེས་གསུངས་སོ། །དེ་ལྟར་ཆོས་ཐམས་ཅད་ཀྱི་གནས་ལུགས་དེ་ཁོ་ན་ཉིད་ཡང་དག་པར་ཤེས་ནས་ཕྱི་གཟུང་བའི་ཡུལ་དང་ནང་འཛིན་པའི་སེམས་ལ་བདེན་པར་གྲུབ་བོ་སྙམ་དུ་འཛིན་པའི་ཡོད་མེད་ཀྱི་མཚན་མ་ལ་སོགས་པ་རྣམས།
    གང་ཡང་ཡིད་ལ་མི་བྱེད་པར་སྟོང་ཉིད་སྤྲོས་བྲལ་དུ་བསྒོམ་པ་ནི། སྡུད་པ་ལས། ཆོས་ཀུན་སྐྱེ་མེད་སྟོང་པའི་ཚུལ་དུ་རབ་ཤེས་པ།
    །འདི་ནི་ཤེས་རབ་ཕ་རོལ་ཕྱིན་མཆོག་སྤྱོད་པ་ཡིན། །ཞེས་དང་། ཇོ་བོས༑ ཆོས་ཉིད་སྤྲོས་དང་བྲལ་བ་ལ།
    །ཤེས་པའང་སྤྲོས་དང་བྲལ་བར་བཞག །ཅེས་གསུངས་སོ། །དེ་ལ་ཕྱི་གཟུང་བའི་ཡུལ་པའི་ངོ་བོ་ཡང་མ་གྲུབ་པ་ལ།
    ནང་འཛིན་བྱེད་ཀྱི་བློས་ཀྱང་། དངོས་པོ་དང་དངོས་མེད་ལྟ་བུ་ཅིར་ཡང་མི་འཛིན་པར་ཆོས་ཉིད་སྤྲོས་པ་དང་བྲལ་བའི་ངང་དུ་འཇོག་པ་ནི་རྒྱལ་སྲས་རྣམ་ས་ཀྱི་མཉམ་བཞག་བསྒོམ་པའི་ལག་ལེན་ཡིན་ནོ་ཞེས་པའོ།
    ། གཉིས་པ་ལ་གཉིས། ཆགས་ཡུལ་ལ་བདེན་ཞེན་སྤོང་བ་དང་། སྣང་ཡུལ་ལ་བདེན་ཞེན་སྤོང་བའོ། །
    དང་པོ་ནི། ཞེས་སྨོས་ཏེ། ཡིད་དུ་འོང་བའི་ཡུལ་གཟུགས་ལ་སོགས་པ་རྣམས་དང་ཕྲད་པ་ན། དཔེར་ན་དབྱར་གྱི་དུས་ཀྱི་འཇའ་ཚོན་མཛེས་ཤིང་མདངས་བཀྲ་བར་སྣང་ཡང་བདེན་པ་མེད་པ་ཇི་བཞིན་དུ།
  25: གཟུགས་ལ་སོགས་པ་མཛེས་པར་སྣང་ཡང་བདེན་པར་གྲུབ་པའི་དངོས་པོ་མེད་པའི་ཚུལ་དུ་ལྟ་ཞིང་།
    དེ་ལྟ་བུའི་དངོས་པོ་རྣམས་ལ་ཞེན་་་་་ཆགས་སྤོང་བ་ནི། ཏིང་ངེ་འཛིན་རྒྱལ་པོ་ལས། སྒྲ་མ་བྱེད་པ་དག་གིས་གཟུགས་སྤྲུལ་ཏེ།
    །རྟ་དང་གླང་པོ་ཤིང་རྟ་སྣ་ཚོགས་བྱས། །དེ་ལ་ཇི་ལྟར་སྣང་བོ་གང་ཡང་མེད། །ཆོས་རྣམས་ཐམས་ཅད་དེ་བཞིན་ཤེས་པར་གྱིས།
    །ཞེས་དང༌། སྤྱོད་འཇུག་ལས། གང་ཞིག་གང་གི་ཉེ་བ་ཡིས། །མཐོང་འགྱུར་དེ་མེད་ན་མིན་པ། །བཅོས་བུ་གཟུགས་བརྙན་དང་མཚུངས་པ།
    །དེ་ལ་བདེན་ཉིད་ཇི་ལྟར་ཡོད། །ཅེས་གསུངས་སོ། །དེ་ལྟ་བུའི་དངོས་པོ་རྣམས་ལ་བདེན་པར་མི་འཛིན་པར་བདེན་ཞེན་སྤོང་བ་ནི་རྒྱལ་སྲས་རྣམས་ཀྱི་ཆགས་ཡུལ་འགོག་པའི་ལག་ལེན་ཡིན་ནོ་ཞེས་པའོ།
    ། གཉིས་པ་ནི། ཞེས་སྨོས་ཏེ། སྐྱེ་རྒ་ན་འཆི་སོགས་སྡུག་བསྔལ་སྣ་ཚོགས་པ་རྣམས་དཔེར་ན་རྨི་ལམ་གྱི་བུ་གཅེས་པ་ཤི་བ་ལྟར།
    དོན་ལ་མ་གྲུབ་ཀྱང་འཁྲུལ་པའི་སྣང་བ་ལ་བདེན་པར་བཟུང་བས་སེམས་ཅན་རྣམས་ཨ་ཐང་ཆད་པ་སྟེ་ངལ་བར་འགྱུར་རོ།
    །རྒྱུ་མཚན་དེའི་ཕྱིར་མི་མཐུན་པའི་རྐྱེན་ཡིད་དུ་མི་འོང་བ་དང་ཕྲད་པའི་ཚེ། དེ་རྣམས་ལ་འཁྲུལ་པར་ལྟ་བ་ནི།
    ཏིང་རྒྱལ་ལས། ཇི་ལྟར་བུ་མོ་གཞོན་ནུའི་རྨི་ལམ་ན། །བུ་ཕོ་བྱུང་ཞིང་ཤི་བ་དེ་མཐོང་ན།
    །བྱུང་ནས་དགའ་ཞིང་ཤི་ནས་མི་དགའ་ལྟར། །ཆོས་རྣམས་ཐམས་ཅད་དེ་བཞིན་ཤེས་པར་གྱིས༑ །ཞེས་དང་།
    ཁ་རག་པས། ཆོས་ཀུན་རྨི་ལམ་སྒྱུ་མ་འདྲ། །བདེན་པའི་དངོས་པོ་ཅི་ཡང་མེད། །
  26: མེད་བཞིན་སྣང་བའི་དངོས་པོ་ལ༑ །མངོན་པར་ཞེན་པ་མ་ཆེ་ཨང་། །ཞེས་སོ། །དེ་ལྟར་བྱང་སེམས་རྣམས་ཀྱིས་མཉམ་བཞག་ཏུ་སྟོང་ཉིད་སྤྲོས་བྲལ་སྒོམ་པས་རྗེས་ཐོབ་ཏུ་བརྩེ་བའི་སྙིང་རྗེ་སོགས་ངང་གིས་བྱུང་བར་ཤེས་པས་རྗེས་ཐོབ་ཀྱི་སྤྱོད་ལམ་ཐམས་ཅད་མཉམ་བཞག་གི་ཉམས་དང་མ་བྲལ་བའི་སྒོ་ནས་སྒྱུ་མར་ཤེས་པ་ནི་རྒྱལ་སྲས་རྣམས་ཀྱི་རྗེས་ཐོབ་ཏུ་སྡང་ཡུལ་འགོག་པའི་ལག་ལེན་ཡིན་ནོ་ཞེས་པའོ།
    ། གསུམ་པ་སེམས་བསྐྱེད་ཀྱི་བསླབ་བྱ་ལ་གཉིས། བསླབ་བྱའི་གཙོ་བོ་ཕྱིན་དྲུག་བཤད་པ་དང་།
    དེ་རྒྱུད་ལ་བསྟེན་ཚུལ་བཤད་པའོ། །དང་པོ་ལ་སྦྱིན་པ། ཚུལ་ཁྲིམས། བཟོད་པ། བརྩོན་འགྲུས།
    བསམ་གཏན། ཤེས་རབ་སྟེ་དྲུག་ལས། དང་པོ་ནི། ཞེས་སྨོས་ཏེ། རྫོགས་པའི་བྱང་ཆུབ་ཐོབ་པར་འདོད་པ་རྣམས་ཀྱིས་རང་ལུས་གཅེས་པར་འཛིན་པ་རྣམས་ཀྱང་གཞན་དོན་དུ་སྦྱིན་པ་བཏང་དགོས་ན།
    ཕྱི་རོལ་གྱི་ལོངས་སྤྱོད་སོགས་དངོས་པོ་གཞན་རྣམས་ལ་སྦྱིན་པ་གཏོང་དགོས་པ་སྨོས་ཅི་དགོས།
    རྒྱུ་མཚན་དེའི་ཕྱིར་ཚེ་འདིའི་ལན་དང་ཕྱི་མའི་རྣམ་སྨིན་སོགས་ལོངས་སྤྱོད་དོན་དུ་མི་རེ་བའི།
    སྦྱིན་པའི་དགེ་རྩ་འབྲས་བུ་དང་བཅས་པ་གཏོང་སེམས་ཁྱད་པར་ཅན་གྱིས་གཏོང་བ་ནི། འཇུག་པ་ལས།
    གཏོང་བ་སྦྱིན་པའི་ཕ་རོལ་ཕྱིན། །ཞེས་གསུངས། སྤྱོད་འཇུག་ལས། བདོག་པ་ཐམས་ཅད་འབྲས་བཅས་ཏེ།
    །སྐྱེ་བོ་ཀུན་ལ་གཏོང་སེམས་ཀྱིས། །སྦྱིན་པའི་ཕ་རོལ་ཕྱིན་གསུངས་ཏེ། །དེ་ལྟས་དེ་ནི་སེམས་ཉིད་དོ།
    །ཞེས་གསུངས་སོ། །དེ་ལྟར་རང་དོན་ཡིད་བྱེད་ཀྱི་བློ་དང་མ་འདྲེས་པའི་སྒོ་ནས་སྦྱིན་པ་གཏོང་བ་ནི་རྒྱལ་སྲས་རྣམས་ཀྱི་སྦྱིན་པའི་ཕ་རོལ་ཏུ་ཕྱིན་པའི་ལག་ལེན་ཡིན་ནོ་ཞེས་པའོ།
    །
  27: གཉིས་པ་ནི། ཞེས་སྨོས་ཏེ། དང་པོ་མཁན་སློབ་ལས་བསླབ་ཁྲིམས་ཡང་དག་པར་ཁས་བླང་བའི་ཚུལ་ཁྲིམས་རྣམ་པར་དག་པར་བསྲུང་བ་མེད་པར་རང་དོན་མཐོ་རིས་ཀྱི་ལུས་རྟེན་ཙམ་ཡང་མི་འགྲུབ་པར་ངན་འགྲོར་འགྲོ་ན།
    གཞན་དོན་དུ་རྫོགས་པའི་བྱང་ཆུབ་སྒྲུབ་པར་འདོད་པ་ནི་མཁས་པ་རྣམས་ཀྱི་གད་མོའི་གནས་སུ་འགྱུར་རོ།
    །དེའི་ཕྱིར་སྲིད་པའི་འདུན་པའམ་དེ་ལ་ཆགས་ཏེ་དོན་གཉེར་མེད་པ་ཡི། གཞན་གནོད་གཞི་དང་བཅས་པ་སྤོང་བ་ཡི་ཚུལ་ཁྲིམས་སྲུང་བ་ནི།
    སྤྱོད་འཇུག་ལས། སྤོང་བའི་སེམས་ནི་ཐོབ་པ་ལས། །ཚུལ་ཁྲིམས་ཕ་རོལ་ཕྱིན་པར་བཤད། །ཅེས་གསུངས།
    བཤེས་སྤྲིངས་ལས། ཁྲིམས་ནི་རྒྱུ་དང་མི་རྒྱུའི་ས་བཞིན་དུ། །ཡོན་ཏན་ཀུན་གྱི་གཞི་རྟེན་ལེགས་པར་གསུངས།
    །ཞེས་གསུངས་སོ། །དེ་ལྟར་ཡོན་ཏན་ཐམས་ཅད་ཀྱི་གཞི། ཐར་པ་དང་ཐམས་ཅད་མཁྱེན་པའི་རྒྱུར་གྱུར་པའི་ཚུལ་ཁྲིམས་ཁྱད་པར་ཅན་ནི་རྒྱལ་སྲས་རྣམས་ཀྱི་ཚུལ་ཁྲིམས་ཀྱི་ཕ་རོལ་ཏུ་ཕྱིན་པའི་ལག་ལེན་ཡིན་ནོ་ཞེས་པའོ།
    ། གསུམ་པ་ནི། ཞེས་སྨོས་ཏེ། ཟག་བཅས་ཟག་མེད་ཀྱི་དགེ་བའི་ལོངས་སྤྱོད་ཐོབ་པར་འདོད་པའི་རྒྱལ་སྲས་རྣམས་ལ།
    གནོད་བྱེད་ཀྱི་དགྲ་བོ་ཐམས་ཅད་དཔེར་ན་རྙེད་དཀའ་བ་རིན་ཐང་ཆེན་པོའི་གཏེར་རྙེད་པ་དང་མཚུངས་སོ།
    །དེའི་ཕྱིར་གནོད་བྱེད་ཀུན་ལ་ཞེ་འགྲས་པའི་ཁྲོ་བོའི་སེམས་མེད་པ་ཡི། བཟོད་པ་ཡང་དག་པར་སྒོམ་པ་ནི།
    སྤྱོད་འཇུག་ལས༑ ཁྲོ་བོའི་སེམས་འདི་གཅིག་བཅོམ་ན། །དགྲ་དེ་ཐམས་ཅད་ཆོམས་དང་འདྲ། །ཞེས་དང་།
    གང་ཞིག་བསྒྲིམས་ཏེ་ཁྲོ་འཇོམས་པ༑ །
  28: དེ་ནི་འདི་དང་གཞན་དུ་བདེ། །ཞེས་གསུངས་སོ། །དེ་ལྟ་བུའི་བཟོད་པའི་གནས་ལ་འབད་པས་བསྒྲུབ་པར་བྱ་བ་ནི་རྒྱལ་སྲས་རྣམས་ཀྱི་བཟོད་པའི་ཕ་རོལ་ཏུ་ཕྱིན་པའི་ལག་ལེན་ཡིན་ནོ་ཞེས་པའོ།།
    བཞི་པ་ནི། ཞེས་སྨོས་ཏེ། རང་ཉིད་གཅིག་པུའི་དོན་འབའ་ཞིག་གམ་ཁོ་ནའི་ཕྱིར་ཞི་བདེ་སྒྲུབ་པའི་ཉན་ཐོས་དང་རང་རྒྱལ་ཡང་།
    ལམ་སྒྲུབ་པའི་སྐབས་དཔེར་ན་སྒེག་མོའི་མགོ་འམ་གོས་ལ་མེ་ཤོར་བ་སླར་བཟློག་པ་ལྟར་བརྩོན་འགྲུས་རྩོམ་པར་མཐོང་ན།
    རྒྱལ་སྲས་རྣམས་འགྲོ་བ་ཀུན་གྱི་དོན་དུ་ཡོན་ཏན་ཐམས་ཅད་འབྱུང་བའི་གནས་གཞན་ཕན་བྱང་ཆུབ་ཀྱི་སྤྱོད་པ་རྣམས་ལ།
    མཐའ་གཅིག་ཏུ་བརྩོན་འགྲུས་རྩོམ་པ་ནི། སྤྱོད་འཇུག་ལས། བརྩོན་གང་དགེ་ལ་སྤྲོ་བ་འོ། །ཞེས་དང་།
    དེ་ལྟར་བཟོད་པས་བརྩོན་འགྲུས་བརྩམ། །འདི་ལྟར་བརྩོན་ལ་བྱང་ཆུབ་གནས༑ །ཞེས་གསུངས་སོ།
    །དེ་ལྟར་ལེ་ལོའི་གཉེན་པོར་གྱུར་པ་དགེ་བའི་ལས་ཐམས་ཅད་ཀྱི་རྒྱ་བརྩོན་འགྲུས་འདི་ཉིན་མཚན་ལ་གཡེང་བ་མེད་པར་འབད་པས་སྒྲུབ་པ་ནི་རྒྱལ་སྲས་རྣམས་ཀྱི་བརྩོན་འགྲུས་ཀྱི་ཕ་རོལ་ཏུ་ཕྱིན་པའི་ལགཾ་ལེན་ཡིན་ནོ་ཞེས་པའོ།
    ། ལྔ་པ་ནི། ཞེས་སྨོས་ཏེ། དགེ་བའི་དམིགས་པ་ལ་སེམས་རྩེ་གཅིག་ཏུ་གནས་པ་ཞི་གནས་རབ་ཏུ་ལྡན་པའི་ལྷག་མཐོང་གིས།
    འཁོར་བའི་རྩ་བ་ཉོན་མོངས་མ་རིག་པའི་རྩ་བ་དྲུངས་ནས་འབྱིན་པའི་ཚུལ་གྱིས་རྣམ་པར་འཇོམས་པར་ཤེས་པར་བྱས་ནས།
    ཞི་གནས་ཤས་ཆེ་བ་ནམ་མཁའ་མཐའ་ཡས། རྣམ་ཤེས་མཐའ་ཡས། ཅི་ཡང་མེད་པ། སྲིད་པའི་རྩེ་མོ་སྟེ།
    གཟུགས་མེད་བཞི་ལྟ་བུའི་འཇིགཁྱགཕཕི་སྙོམས་འཇུག་བསྒོམས་པ་ལས་ཡང་དག་པར་འདས་པ་ཡི།
  29: བསམ་་་་་གཏན་ཁྱད་པར་ཅན་སྒོམ་པ་ནི། སྤྱོད་འཇུག་ལས། སེམས་་་་མཉམ་པར་བཞག་ཕྱིར་དང་།
    །དུལ་བར་བྱ་ཕྱིར་བརྩོན་པར་བྱ་། །ཞེས་དང་། བཤེས་སྤྲིང་ལས། བསམ་གཏན་མེད་པར་ཡང་ནི་ཤེས་རབ་མེད།
    །ཅེས་གསུངས་སོ། །དེ་ལྟར་བསམ་གཏན་མེད་པར་ཆོས་རྣམས་ཀྱི་དོན་འབྱེད་པའི་ཤེས་རབ་མི་བྱུང་བས་མཚན་མ་མེད་པའི་ཏིང་ངེ་འཛིན་བསྒོམ་པ་ནི།
    རྒྱལ་སྲས་རྣམས་ཀྱི་བསམ་གཏན་གྱི་ཕ་རོལ་ཏུ་ཕྱིན་པའི་ལག་ལེན་ཡིན་ནོ་ཞེས་པའོ། ། དྲུག་པ་ནི།
    ཞེས་སྨོས་ཏེ། ཐམས་ཅད་མཁྱེན་པའི་གྲོང་ཁྱེར་དུ་འགྲོ་བར་བྱེད་པའི་ལམ་གྱི་མཆོག་ཤེས་རབ་སྟོང་པ་ཉིད་ཀྱིས་ཟིན་པ་མེད་ན་ཕ་རོལ་ཏུ་ཕྱིན་པ་ལྔ་པོ་དེ་ཡིས།
    ཐབས་ལ་གནས་པ་ཙམ་ལ་རྫོགས་པའི་བྱང་ཆུབ་ཀྱི་གོ་འཕང་ཐོབ་པར་མི་ནུས་པས། དེའི་ཕྱིར་ཐབས་་་་སྙིང་རྗེ་ཆེན་པོ་དང་ལྡན་ཞིང་བསྒོམ་བྱ་སྒོམ་བྱེད་སྒོམ་པ་སྟེ་འཁོར་གསུམ་དུ་རྣམ་པར་མི་རྟོག་པའི་ཤེས་རབ་སྟོང་པ་ཉིད་སྒོམ་པ་ནི།
    སྡུད་པ་ལས། ཆོས་རྣམས་རང་བཞིན་མེད་པ་ཡོངས་སུ་ཤེས་གྱུར་པ༑ །འདི་ནི་ཤེས་རབ་ཕ་རོལ་ཕྱིན་མཆོག་སྤྱོད་པ་ཡིན།
    །ཞེས་དང་། ལམ་སྒྲོན་ལས། ཐབས་དང་བྲལ་བའི་ཤེས་རབ་དང༌། །ཤེས་རབ་བྲལ་བའི་ཐབས་དག་ཀྱང་།
    །གང་ཕྱིར་འཆིང་བ་ཞེས་གསུངས་པ༑ །དེ་བས་གཉིས་ཀ་སྤང་མི་བྱ། །ཞེས་དང་། ཙོང་ཁ་པས། ཤེས་རབ་ཟབ་མོའི་དེ་ཉིད་ལྟ་བའི་མིག
    །སྲིད་པའི་རྩ་བ་དྲུངས་ནས་འབྱིན་པའི་ལམ། །གསུང་རབ་ཀུན་ལས་བསྔགས་པའི་ཡོན་ཏན་གཏེར༑ །གཏི་མུག་མུན་སེལ་སྒྲོན་མེ་མཆོག་ཏུ་གྲགས།
    །
  30: ཞེས་གསུངས་སོ། །དེ་ལྟར་ལྷག་མཐོང་བདག་མེད་རྟོགས་པའི་ཤེས་རབ་འདི་ནི་འཁོར་བའི་རྩ་བ་དྲུངས་ནས་གཅོད་བྱེད་ཀྱི་ལམ་མཆོག་ཏུ་གྱུར་བ་ལ་བསྟེན་པ་ནི་རྒྱལ་སྲས་རྣམས་ཀྱི་ཤེས་རབ་ཀྱི་ཕ་རོལ་ཏུ་ཕྱིན་པའི་ལག་ལེན་ཡིན་ནོ་ཞེས་ཤེས་པར་བྱའོ།
    ། གཉིས་པ་ལ་བདུན་ཏེ། རང་གི་འཁྲུལ་བརྟག་སྤོང་བ། བྱང་སེམས་ལ་ཉེས་སྨྲ་སློང་བ། སྦྱིན་བདག་གི་ཁྱིམ་ལ་ཆགས་པ་སྤོང་བ།
    སྒྲུབ་ཚིག་སྨྲ་བ་སྤོང་བ། ཉོན་མོངས་པ་སྤོང་ཚུལ། དྲན་ཤེས་དོན་བསྡུ། དགེ་བསྔོདང་བདུན་ལས།
    དང་པོ་ནི། ཞེས་སྨོས་ཏེ། རང་གི་འཁྲུལ་པའི་སྐྱོན་ལ་དུས་རྟག་ཏུ་རང་གིས་ཡང་དང་ཡང་དུ་མ་བརྟགས་ན།
    ལྟར་སྣང་དུ་ཆོས་པའི་གཟུགས་ཀྱིས་ཆོས་མིན་མི་དགེ་བ་སྣ་ཚོགས་བྱེད་སྲིད་པས། དེའི་ཕྱིར་རྒྱུན་དུ་རང་གི་སྒོ་གསུམ་མི་དགེ་བའི་འཁྲུལ་པ་ལ།
    ཞིབ་ཏུ་བརྟགས་ནས་འཕྲལ་དུ་སྤོང་བ་ནི། མདོ་ལས། གང་གི་སེམས་ཅན་མ་དད་འགྱུར། །དེ་ནི་བསྒྲིམས་ཏེ་སྤང་བར་བྱ།
    །ཞེས་དང་། དྭགས་པོ་རིན་པོ་ཆེས། ཕ་རོལ་མ་དད་བག་མེད་སྤྱོད་ལམ་སྤང་། །རང་སྐྱོན་སྦས་ནས་གཞན་སྐྱོན་སྒྲོགས་པ་སྤང་།
    །ཞེས་དང་། འབྲོམ་སྟོན་པས། རང་མཚང་རང་གིས་ཁྲུས་དང་མཁས་པ་ཡིན། །ཞེས་གསུངས་སོ། །དེ་ལྟར་གཞན་སྐྱོན་ལ་བརྟགས་པ་སྤངས་ཏེ་དུས་དང་རྣམ་པ་ཀུན་ཏུ་རང་སྐྱོན་དང་འཁྲུལ་པ་ལ་བརྟགས་པ་ནི་རྒྱལ་སྲས་རྣམས་ཀྱི་རང་གི་འཁྲུལ་པ་སྤོང་བའི་ལག་ལེན་ཡིན་ནོ་ཞེས་པའོ།།
    གཉིས་པ་ནི། ཞེས་སྨོས་ཏེ། ཐེག་ཆེན་གྱི་ལམ་ལ་ཞུགས་པའི་གང་ཟག་གིས་ཉོན་མོངས་ཕྲག་དོག་གི་དབང་གིས་རྒྱལ་སྲས་གཞན་དག་གི
    སྤྱོད་ཚུལ་ཉམས་པའི་ཉེས་པ་གླེང་ན་བདག་ཉིད་ཀྱི་རྒྱུད་ཉམས་པར་འགྱུར་བས།
  31: རྒྱུ་མཚན་དེའི་ཕྱིར་ཐེག་པ་ཆེ་ལ་ཞུགས་པའི་གང་ཟག་གིས། གཞན་གྱི་ཉེས་པ་ཕྲ་མོའི་ཆ་ཙམ་ཡང་མི་སྨྲ་བ་ནི།
    མདོ་ལས༑ གཞན་གྱི་སྐྱོན་ལ་མི་བརྟག་ཅིང་། །གཞན་གྱིས་བྱས་དང་མ་བྱས་མིན། །ཞེས་དང་། འབྲོམ་སྟོན་པས།
    གཞན་མཚང་ལྷོད་ལ་ཞོག་དང་དགེ་བ་ཡིན། །ཞེས་གསུངས་སོ། །དེ་ལྟ་བུའི་གཞན་གྱི་ཉེས་པ་ཐམས་ཅད་སྦ་བར་བྱ་ཞིང་གླེང་བར་མི་བྱ་བ་ནི་རྒྱལ་སྲས་རྣམས་ཀྱི་གཞན་སྐྱོན་སྤོང་བའི་ལག་ལེན་ཡིན་ནོ་ཞེས་པའོ།
    ། གསུམ་པ་ནི། །ཞེས་སྨོས་ཏེ། ཟས་གོས་སོགས་ཀྱི་རྙེད་པ་དང་ཕྱག་སོགས་བཀུར་སྟིའི་དབང་གིས་ཕན་ཚུན་རྩོད་པར་འགྱུར་ཞིང་།
    དེའི་དབང་གིས་ཐོས་བསམ་སྒོམ་པ་སོགས་དམ་པའི་ཆོས་ཀྱི་བྱ་བ་རྣམས་ཉམས་པར་འགྱུར་ལ། ཉེས་པའི་གཞི་མཛའ་བཤེས་ཀྱི་ཁྱིམ་དང་སྦྱིན་བདག་གི་ཁྱིམ་རྣམས་ལ།
    ཆགས་པ་དང་ཞེན་པ་སྤོང་བ་ནི། སྤྱོད་འཇུག་ལས། བདག་ནི་གྲོལ་བ་དོན་གཉེར་ལ། །རྙེད་དང་བཀུར་སྟིས་འཆིང་མི་དགོས།
    །ཞེས་དང་། ཇོ་བོས། རབ་བྱུང་འཆིང་བ་དམ་པོ་གང་། །རྙེད་པ་དང་ནི་བཀུར་སྟི་སྟེ། །ཞེས་གསུངས་སོ།
    །དེ་ལྟ་བུའི་འདོད་ཡོན་དང་རྙེད་བཀུར་ལ་མ་ཆགས་མ་ཞེན་པར་འདོད་སྲེད་ཀྱི་འཆིང་བ་སྤངས་ཏེ་ཆོག་ཤེས་ཀྱི་བློ་དང་ལྡན་པ་ནི་རྒྱལ་སྲས་རྣམས་ཀྱི་རྙེད་བཀུར་གྱི་རྒྱུ་སྦྱིན་བདག་གི་ཁྱིམ་ལ་ཆགས་པ་སྤོང་བའི་ལག་ལེན་ཡིན་ནོ་ཞེས་པའོ།
    ། བཞི་པ་ནི། ཞེས་སྨོས་ཏེ། སེམས་ཅན་གཞན་ལ་རྩུབ་མོའི་ཚིག་གིས་སྨྲ་བས་གཞན་སེམས་འཁྲུག་པར་འགྱུར་ཞིང་།
    རང་ཉིད་རྒྱལ་བའི་སྲས་ཀྱི་སྤྱོད་ཚུལ་བཟང་པོ་ལས་ཉམས་པར་འགྱུར་བས།
  32: རྒྱུ་མཚན་དེའི་ཕྱིར་གང ་གྱི་ཡིད་དུ་མི་འོང་བའི། ཚིག་རྩུབ་མོ་རྣམས་སྤོང་བ་ནི། ཇོ་བོས།
    གཞན་གྱི་ཡིད་ལ་མི་འབབ་པའི། །ཚིག་དེ་མཁས་པས་རིང་དུ་སྤང་། །ཞེས་དང་། ཁ་རག་པས། ཚིག་རྩུབ་དུག་མདའ་མ་འཕེན་པར།
    །རྒྱུད་ངན་ཞེ་སྡང་སྤོང་ཞིག་ཨང་། །ཞེས་གསུངས་སོ། །དེ་ལྟ་བས་ན་ཉེས་པ་སྐྱེ་བའི་གཞིར་གྱུར་པ་མི་གཙང་བ་ལྟ་བུའི་ཚིག་སྤངས་ཏེ་རྒྱལ་སྲས་རྣམས་ཀྱི་ཚིག་འཇམ་ཞིང་དྲང་པོར་སྨྲ་བའི་ལག་ལེན་ཡིན་ནོ་ཞེས་པའོ།
    ། ལྔ་པ་ནི། ཞེས་སྨོས་ཏེ། འདོད་ཆགས་སོགས་ཉོན་མོངས་པ་རྣམས་ཡུན་རིང་དུ་གོམས་ཞིང་འདྲིས་པར་གྱུར་ན་ཕྱིས་གཉེན་པོས་བཟློག་པ་སྟེ་སྤོང་བར་དཀའ་བས།
    དྲན་པ་དང་ཤེས་བཞིན་གྱི་སྐྱེས་བུས་གཉེན་པོའི་མཚོན་ཆ་བཟུང་ནས། འདོད་ཆགས་ལ་སོགས་པ་ཉོན་མོངས་པ་རྣམས་དང་པོ་སྐྱེས་མ་ཐག་པ་དེ་ཉིད་དུ།
    མགོ་བོ་འབུར་ཙམ་ནས་འཇོམས་ཤིང་སྤོང་བར་བྱེད་པ་ནི། མདོ་རྒྱན་ལས། ཉོན་མོངས་རྣམས་ཀྱིས་བདག་འཇོམས་སེམས་ཅན་འཇོམས་ཤིང་ཚུལ་ཁྲིམས་འཇོམས༑
    །ཞེས་གསུངས། དེ་བས་ན་ཉོན་མོངས་རྣམས་ལ་ཡིད་མི་རྟོན་པར་འཁོན་དུ་འཛིན་ནས་གཡུལ་སྤྲད་དགོས་པ་ཡང་།
    སྤྱོད་འཇུག་ལས། འདི་ལ་བདག་གིས་ཞེན་བྱ་ཞིང་། །འཁོན་དུ་བཟུང་ནས་གཡུལ་སྤྲད་དོ། །ཞེས་དང་།
    རྣམ་པ་ཀུན་ཏུ་ཉོན་མོངས་པའི༑ །དགྲ་ལ་འདུད་པར་མི་བྱ་འོ། །ཞེས་གསུངས་སོ། །དེ་ལྟར་རྒྱལ་སྲས་རྣམས་ཀྱི་ཉོན་མོངས་པ་དགྲར་བཟུང་སྟེ་དེའི་གཉེན་པོ་་་་བསྟེན་ནས་སྤོང་ཚུལ་གྱི་ལག་ལེན་ཡིན་ནོ་ཞེས་པའོ།
    ། དྲུག་པ་ནི།
  33: ཞེས་སྨོས་ཏེ། སྔར་བཤད་པའི་ལག་ལེན་གྱི་རིམ་པ་མདོར་བསྡུ་ན་གནས་གང་དུ་སྤྱོད་ལམ་རྣམ་བཞི་ཅི་བྱེད་ཀྱང་།
    རང་གི་སེམས་ཀྱི་གནས་སྐབས་དགེ་མི་དགེ་ཅི་འདྲ་བར་འགྱུར་ཞེས་བརྟགས་ཏེ། དུས་རྒྱུན་དུ་དྲན་པ་དང་ཤེས་བཞིན་མཉམ་པར་ལྷག་བསམ་ལྡན་པ་ཡིས༑
    སེམས་ཅན་གཞན་གྱི་དོན་བསྒྲུབ་པ་ནི། མདོ་ལས། དགེ་བའི་ཆོས་སུ་བརྗོད་པ་ཇི་སྙེད་པ། །ཀུན་གྱི་རྩ་བ་དྲན་ཤེས་འདི་ཡིན་ཏེ༑
    །ཞེས་དང་། སྤྱོད་འཇུག་ལས། སེམས་བསྲུང་འདོད་པ་རྣམས་ལ་ནི། །དྲན་པ་དང་ནི་ཤེས་བཞིན་དག
    །ཐམས་ཅད་འབད་པས་སྲུངས་ཤིག་ཅེས། །བདག་ནི་དེ་ལྟར་ཐལ་མོ་སྦྱར། །ཞེས་གསུངས༑ དེ་ལྟར་དྲན་ཤེས་གཉིས་པོ་འདིར་ཤེས་བྱའི་ཆོས་ཀུན་འདུས་པས་དེ་གཉིས་མི་འབྲལ་བར་བསྟེན་དགོས་པ་ནི་རྒྱལ་སྲས་རྣམས་ཀྱི་དོན་གྱི་གནད་བསྡུ་བའི་ལག་ལེན་ཡིན་ནོ་ཞེས་པའོ།
    ། བདུན་པ་ནི། ཞེས་སྨོས་ཏེ། གོང་དུ་བཤད་པ་དེ་ལྟར་རྒྱལ་སྲས་རྣམས་ཀྱི་སྤྱོད་པ་ལ་བརྩོན་པས་བསྒྲུབས་པའི་དགེ་བ་ཅི་ཡོད་པ་རྣམས།
    མཐལ་་་་ཡས་པའི་འགྲོ་བའི་ཚོགས་ཀུན་གྱི་སྡུག་བསྔལ་མ་ལུས་པ་བསལ་བར་བྱ་བའི་ཕྱིར་དུ། བསྔོ་བྱ་སྔོ་བྱེད་བསྔོ་བ་སྟེ་འཁོར་གསུམ་རྣམ་པར་དག་པའི་ཤེས་རབ་སྟོང་པ་ཉིད་ཀྱིས།
    གཞན་དོན་རྫོགས་པའི་བྱང་ཆུབ་ཏུ་བསྔོ་བ་ནི། མདོ་ལས། གལ་ཏེ་མཚན་མར་བྱེད་ན་དེ་ནི་བསྔོ་མ་ཡིན།
    །ཅི་སྟེ་མཚན་མ་མེད་ན་བྱང་ཆུབ་བསྔོ་བ་ཡིན། །ཞེས་དང་༑ སྤྱོད་འཇུག་ལས། སེམས་ཅན་ཁོ་ནའི་དོན་གྱི་ཕྱིར།
    །ཐམས་ཅད་བྱང་ཆུབ་ཕྱིར་བསྔོ་འོ། །
  34: ཞེས་གསུངས་སོ། །དེ་ལྟར་འཁོར་གསུམ་དམིགས་མེད་ཀྱིས་ཟིན་པའི་བསྔོ་བ་ནི་རྒྱལ་སྲས་རྣམས་་་་་ཀྱི་དགེ་བ་རྫོགས་བྱང་དུ་བསྔོ་བའི་ལག་ལེན་ཡིན་ནོ་ཞེས་པའོ།།
    གསུམ་པ་བརྩམས་པ་མཐར་ཕྱིན་པ་མཇུག་གི་དོན་ལ་ལྔ་སྟེ། རྩོམ་པའི་དགོས་པ། ཇི་ལྟར་བརྩམས་པའི་ཚུལ།
    ནོངས་པ་བཤགས་པ། བརྩམས་པའི་དགེ་བསྔོ། མཛད་བྱང་སྨོས་པའོ། ། དང་པོ་ནི། ཅེས་སྨོས་ཏེ།
    སངས་རྒྱས་ཀྱིས་གསུངས་པའི་མདོ་སྡེ་སྣོད་གསུམ་དང་སྔགས་རྒྱུད་སྡེ་བཞི་དང་དེ་དག་གི་དགོངས་འགྲེལ་རྗེས་འཇུག་མཁས་པའི་བསྟན་བཅོས་རྣམས་ལས་ལེགས་པར་གསུངས་པའི་དོན་དང་།
    སྔོན་བྱོན་དམ་པ་རྣམས་ཀྱི་གསུང་སྒྲོས་དེ་དག་གི་རྗེས་སུ་འབྲངས་ནས། རྒྱལ་བའི་སྲས་པོ་རྣམས་ཀྱི་བསླབ་བྱའི་ཚུལ་ལག་ལེན་བློ་ཀ་སུམ་ཅུ་སོ་བདུན་དུ་བསྡུས་ཏེ།
    རྒྱལ་སྲས་ལམ་ལ་སློབ་པར་འདོད་པའི་སྐལ་ལྡན་རྣམས་ཀྱི་དོན་དུ་ལེགས་པར་བཀོད་པ་ཡིན་ནོ་ཞེས་པའོ།
    ། གཉིས་པ་ནི། ཞེས་སྨོས་ཏེ། མཛད་པ་པོ་རང་ཉིད་སྐྱེས་སྟོབས་ཀྱི་བློ་གྲོས་དམན་ཞིང་ཐོས་བསམ་གྱི་སྦྱངས་པ་ཆུང་བའི་ཕྱིར་ན།
    བསླབ་གསུམ་ནོར་གྱིས་ཕྱུག་པའི་མཁས་པ་རྣམས་ཐུགས་དགྱེས་པ་བསྐྱེད་ནུས་པའི་རྗོད་བྱེད་ཀྱི་ཚིག་དང་སྡེབ་སྦྱོར་གྱི་ཆ་མ་མཆིས་ཀྱང་།
    བརྗོད་བྱའི་ངོས་ནས་རང་བཟོ་ལྟ་བུ་མ་ཡིན་པར་མདོ་དང་དམ་པའི་གསུང་ལ་བརྟེན་ནས་ལེགས་པར་སྡེབས་པའི་ཕྱིར་དུ།
    རྒྱལ་སྲས་རྣམས་ཀྱི་ལག་ལེན་གྱི་རིམ་པ་འཁྲུལ་མེད་ལགས་པའམ་ཡིན་པར་སེམས་ཤིག་ཅེས་པའི་དོན་ནོ།
    ། གསུམ་པ་ནི། ཞེས་སྨོས་ཏེ། སྔར་བཤད་པའི་ལག་ལེན་རྣམས་འཁྲུལ་མེད་དུ་བསྟན་པ་ཡིན་མོད་འོན་ཀྱང་རྒྱལ་སྲས་རྣམས་ཀྱི་སྤྱོད་པ་རླབས་ཆེན་རྣམས༑
  35: བློ་གྲོས་དམན་པ་བདག་འདྲ་བས་གཏིང་དཔག་པར་་་་་དཀའ་བའི་ཕྱིར། བཤད་ཟིན་དེ་རྣམས་ལ་ཚིག་དོན་འགལ་བ་དང་གོང་འོག་མ་འབྲེལ་བ་ལ་སོགས་པའི་ནོངས་པའམ་ཉེས་པའི་ཚོགས་གང་མཆིས་པ་ཀུན།
    གཟུ་བོར་གནས་པའི་སྐྱེས་བུ་དམ་པ་རྣམས་ཀྱིས་བཟོད་པར་མཛད་དུ་གསོལ། ཞེས་ནོངས་བཤགས་བརྗོད་པའོ༑
    ། བཞི་པ་ནི། ཅེས་སྨོས་ཏེ། བཤད་ཟིན་པའི་བསྟན་བཅོས་རྩོམ་པ་དེ་ལས་བྱུང་བའི་དགེ་བས་འགྲོ་བ་སེམས་ཅན་ཀུན་གྱི།
    རྒྱུད་ལ་སྟོང་ཉིད་་་་་རྟོགས་པའི་ཤེས་རབ་དོན་དམ་བྱང་ཆུབ་ཀྱི་སེམས་དང་སྙིང་རྗེས་གཞན་དོན་དུ་དམིགས་པ་ཀུན་རྫོབ་བྱང་ཆུབ་ཀྱི་སེམས་མཆོག་བླ་ན་མེད་པ་དག་གིས།
    ཤེས་རབ་ཀྱིས་སྲིད་པའི་མཐའ་ལས་གྲོལ་བ་དང་སྙིང་རྗེས་ཞི་བའི་མཐའ་ལ་མི་གནས་པའི་རྫོགས་པའི་བྱང་ཆུབ་མངོན་དུ་བྱས་ཏེ།
    སྲིད་པ་ཇི་སྲིད་བར་སེམས་ཅན་གྱི་དོན་ལ་་་་་མཚུངས་ཟླ་མ་མཆིས་པའི་འཕགས་མཆོག་སྤྱན་རས་གཟིགས་མགོན་དེ་དང་གོ་འཕང་མཚུངས་པའམ་མཉམ་པར་ཤོག་ཅིག་ཅེས་པའི་དོན་ཏེ་ཡོངས་སུ་རྫོགས་པའོ།
    ། ལྔ་པ་ནི། ཞེས་སྨོས་ཏེ། བརྩམ་བྱ་རྒྱལ་སྲས་རྣམས་ཀྱི་ལག་ལེན་སོ་བདུན་མ་ཞེས་པའི་གཞུང་འདི་གང་ཕྱིར་བརྩམ་པ་རང་གཞན་ཐམས་ཅད་ལ་ཕན་པའི་དོན་དུ།
    གང་གིས་རྩོམ་པ་ལུང་དང་རིགས་པ་སྨྲ་བའི་བཙུན་པ་རྒྱལ་སྲས་ཐོགས་མེད་བཟང་པོ་དེ་ཉིད་ཀྱིས་གང་དུ་རྩོམ་པའི་གནས་དངུལ་ཆུའི་རིན་ཆེན་ཕུག་ཏུ་ལེགས་པར་སྦྱར་བའོ་ཞེས་པ་འདིའི་མཛད་བྱང་སྨོས་པའོ།།
    །། ཞེས་རྒྱལ་སྲས་དངུལ་ཆུ་ཐོགས་མེད་བཟང་པོའི་ལེགས་བཤད་རྒྱལ་བའི་སྲས་ཀྱི་ལག་ལེན་འདི་ཉིད་ཚིག་ཚོགས་ཉུང་ངུའི་བྱང་ཆུབ་སེམས་དཔའི་སྡེ་སྣོད་མཐའ་དག་གི་དོན་གནད་མ་ལུས་པ་བསྡུས་པའི་བསླབ་བྱ་དེ་ལ་མཆན་འགྲེལ་ཡིད་ཀྱི་མུན་སེལ་ཞེས་པ་འདིའང་༑
  36: རང་འདྲའི་བློ་དམན་རྣམས་ཀྱི་དོན་དུ་ཐོག་མར་འབྲུ་བཤད་དང་དེའི་ལུང་སྦྱོར་རྣམས་ཇོ་བོ་ཡབ་སྲས་ཀྱི་གསུང་དང་།
    སྤྱོད་འཇུག་གི་ལུང་། དྲིན་ཅན་བླ་མའི་གསུང་རྒྱུན་ལྟར་རང་བློར་གང་ཟིན་གྱིས་ཟུར་བརྒྱན་ཏེ་འབྲུག་བུམ་ཐང་མོན་ཁའི་གནས་མཆོག་ཏུ་གཞུང་ཆེན་རྣམས་བཤད་པའི་སྐབས་སྙིགས་དུས་བསྟན་པའི་གཟུགས་བརྙན་པ་འཇིགས་མེད་ཚུལ་ཁྲིམས་དཔལ་བཟང་པོས་བྲིས་པ་དགེ་བར་གྱུར་ཅིག
    །དགེའོ།། །
thragu.txt:
  1: ༄༅། །རྒྱལ་སྲས་ལག་ལེན་སོ་བདུན་མའི་འགྲེལ་པ་གོ་བདེར་བཀྲལ་བ་བཞུགས་སོ།། མཛད་པ་པོ།
    སྐྱབས་རྗེ་མཁན་ཆེན་ཁྲ་འགུ་རིན་པོ་ཆེ། ད་ལྟ་ངས་འཆད་རྒྱུ་ནི། རྒྱལ་སྲས་ཐོགས་མེད་ཀྱིས་མཛད་པའི་རྒྱལ་སྲས་ལག་ལེན་སོ་བདུན་མའི་སྐོར་ཡིན།
    དེ་ཡང་སྤྱིར་གྲུབ་ཆེན་ཏཻ་ལོ་པའི་གསུང་ཕྱག་རྒྱ་ཆེན་པོ་གངྒ་མ་ལ་སོགས་ཕྱག་ཆེན་གྱི་གཞུང་དེ་དག་དང༌།
    རྒྱལ་སྲས་ལག་ལེན་སོ་བདུན་མ་འདིའི་ནང་དུ་གསུངས་པ་རྣམས་ཏོག་ཙམ་དོན་དག་སོ་སོར་ལྟ་བུ་སྟེ།
    ཏཻ་ལོ་པས་གངྒ་མའི་ནང་དུ་གསུངས་པ་དེ་དག་རྒྱལ་སྲས་ལག་ལེན་སོ་བདུན་མའི་ནང་དུ་གསུངས་མེད་པ་འདྲ་པོ་དང༌།
    རྒྱལ་སྲས་ལག་ལེན་སོ་བདུན་མའི་ནང་དུ་གསུངས་པ་དེ་དག །ཏཻ་ལོ་པའི་ཕྱག་ཆེན་གངྒ་མའི་ནང་དུ་མ་གསུངས་པ་ལྟ་བུ་རྦད་དེ་དོན་དག་སོ་སོར་ལྟ་བུ་ཞིག་ཡོང་གི་རེད།
    ཡིན་ན་ཡང་དེ་ལ་ཁྱད་པར་ཡོད་རེད། ཏཻ་ལོ་པས་ཕྱག་རྒྱ་ཆེན་པོ་གངྒ་མའི་ནང་དུ་ལྟ་བ་དང་སྒོམ་པ་གཙོ་བོར་བྱས་ཏེ་གསུངས་པ་རེད།
    ལྟ་བ་དང་སྒོམ་པ་དེ་གང་གི་དོན་དུ་གནང་གི་ཡོད་པ་རེད་ཟེར་ན། དོན་དམ་པའི་གནས་ལུགས་ཀྱི་དོན་དུ་གནང་གི་ཡོད།
    དེ་ནི་ཏོག་ཙམ་ཟབ་པ་དང༌། རྒྱ་ཆེ་བ་ལྟ་བུ་ཞིག་གསུང་གི་ཡོད་པ་རེད། ད་ལྟ་རྒྱལ་སྲས་ལག་ལེན་སོ་བདུན་མ་དེ་སྤྱོད་པའི་སྒོ་ནས་གསུང་གི་ཡོད།
    དེ་ལྟ་བུའི་ལྟ་བ་དང་སྒོམ་པ་དེ་ཤིན་དུ་ཟབ་ཅིང་མཐོ་ན་ཡང༌། སྤྱོད་པ་དེ་ཀུན་རྫོབ་རྟེན་འབྲེལ་གྱི་དབང་དུ་བྱས་ནས་གསུངས་པ་ཡིན་པའི་ཕྱིར་ན།
  2: ཤིན་ཏུ་ཕྲ་ཞིང་ཕྲ་བ་ཀུན་དང་མཐུན་པ། ཤིན་ཏུ་ཕྲ་ཞིང་ཞིབ་པ་དེ་འདྲ་དགོས་ཀྱི་ཡོད། དེའི་ཕྱིར་ན་གཉིས་ཀ་ཞེ་དྲག་གལ་ཆེ་བ་རེད།
    ང་རང་ཚོ་སྤྱོད་པ་སྤྱད་པའི་སྐབས་སུ་ཡིན་གཅིག་མིན་གཅིག་རྒྱལ་སྲས་ལག་ལེན་གྱི་ནང་དུ་གསུངས་པ་ལྟར་ལག་ལེན་བྱེད་ཐུབ་པ་དེ་ཤིན་ཏུ་གལ་ཆེན་པོ་ཞིག་ཡིན་ནོ།
    ། ན་མོ་ལོ་ཀེ་ཤྭ་རཱ་ཡ། ཞེས་དང་པོ་ན་མོ་ལོ་ཀེ་ཤྭ་རཱ་ཡ་གསུངས་པ་དེ་སཾ་སྐྲི་ཏའི་སྐད་ལ་འཇིག་རྟེན་དབང་ཕྱུག་ལ་ཕྱག་འཚལ་ལོ་ཟེར་བ་རེད།
    དེ་ཡང་སྤྱིར་བོད་ཀྱི་མཁས་པ་དང་གྲུབ་ཐོབ་ཆེན་པོ་དེ་ཚོས་བསྟན་བཅོས་གསར་དུ་རྩོམ་པ་ཡིན་ན་ཡང་རུང༌།
    ལོ་ཙཱ་བ་དེ་ཚོས་མདོ་དང་བསྟན་བཅོས་རྒྱ་གར་ནས་ཚུར་བསྒྱུར་བ་ཡིན་ན་ཡང་རུང༌། དེ་ཚོ་སངས་རྒྱས་ཀྱི་བཀའ་ལ་བསྟུན་པ་གཅིག་དང༌།
    རྒྱ་གར་གྱི་པཎྜི་ཏ་དང་གྲུབ་ཐོབ་ཆེན་པོ་དེ་ཚོའི་གསུང་ལ་བརྟེན་ནས་གསར་དུ་བརྩམས་པའམ་བསྒྱུར་བ་ཞིག་མ་གཏོགས།
    རང་གིས་གསར་དུ་བློས་བརྩམས་བཞག་པ་ལྟ་བུ་ཞིག་མ་ཡིན་པ། བར་སྐབས་ཀྱི་ཚིག་བརྩམས་པ་ཡིན་ན་ཡང༌།
    དོན་ནི་སངས་རྒྱས་ཀྱི་བཀའ་དང་བསྟན་བཅོས་ལ་བརྟེན་ནས་སྟོན་པའི་ཕྱིར་ན། ལོ་ཙཱ་བ་ཐམས་ཅད་ཀྱིས་རྒྱ་གར་སྐད་དུ་ཟེར་ནས་བསྟན་བཅོས་ཀྱི་མཚན་དེ་གསུངས་ཡོང་གི་ཡོད།
    དེ་འདྲ་བ་མ་ཡིན་ནའང་བོད་ཀྱི་མཁས་པ་ཆེན་པོ་དེ་ཚོས་བསྟན་བཅོས་གསར་དུ་རྩོམ་པའི་སྐབས་སུ།
    སངས་རྒྱས་ཀྱི་བཀའ་དང༌། རྒྱ་གར་གྱི་མཁས་གྲུབ་ཆེན་པོ་དེ་ཚོའི་དགོངས་པ་ལྟར་དུ་གསུངས་པ་ཡིན་པར་སྟོན་པའི་ཕྱིར་དུ།
  3: སཾསྐྲྀཏའི་སྐད་ཏོག་ཙམ་ཞིག་བཞག་ཡོད། དེའི་ཕྱིར་ན་འདིར་ཡང་ན་མོ་ལོ་ཀེ་ཤྭ་རཱ་ཡ་ཟེར་ནས་འཇིག་རྟེན་དབང་ཕྱུག་གམ་སྤྱན་རས་གཟིགས་ལ།
    སསྐྲྀཏའི་སྐད་ཀྱི་ཐོག་ནས་ཕྱག་འཚལ་བ་རེད། དེ་ཡང་བསྐྱར་དུ་ང་རང་ཚོས་སངས་རྒྱས་ལ་ཕྱག་འཚལ་བར་མཛད་པ་རེད།
    སངས་རྒྱས་ལ་ཕྱག་འཚལ་བ་དེ་ཡང་སངས་རྒྱས་ཀྱི་སྐུ་ལ་ཕྱག་འཚལ་བ་མ་ཡིན་པ་སངས་རྒྱས་ཀྱི་ཐུགས་ལ་ཕྱག་འཚལ་བ་རེད།
    དེ་ཡང་གཙོ་བོ་དེ་སངས་རྒྱས་ཀྱི་ཐུགས་ཀྱི་ཡོན་ཏན་རེད། དེའི་ཕྱིར་ན་སངས་རྒྱས་ལ་ཐུགས་ཀྱི་ཡོན་ཏན་གཙོ་ཆེ་ཤོས་ལྟ་བུ་དེ་ཡོན་ཏན་གྱི་ཆ་ནས་མཁྱེན་པའི་ཡོན་ཏན་དང༌།
    བརྩེ་བའི་ཡོན་ཏན་དང༌། ནུས་པའི་ཡོན་ཏན་ཏེ་སངས་རྒྱས་ལ་མཁྱེན་བརྩེ་ནུས་གསུམ་གྱི་ཡོན་ཏན་ཡོད་པ་རེད།
    དེ་ལྟ་བུ་ང་རང་ཚོས་གཙོ་བོ་སངས་རྒྱས་ཀྱི་སྐུ་རྩིས་ཀྱི་ཡོད་ཀྱང༌། དེའི་ནང་ནས་ཀྱང་ཐུན་མོང་མ་ཡིན་པ་ཞིག་བྱེད་དགོས་པ་ནི།
    སངས་རྒྱས་ཀྱི་ཐུགས་མཁྱེན་བརྩེ་ནུས་གསུམ་གྱི་རང་བཞིན་དུ་གྱུར་པ་ཡིན་པའི་ཕྱིར་ན། བྱང་ཆུབ་སེམས་དཔའ་ཆེན་པོའི་གསུང་དེ་སངས་རྒྱས་ཀྱི་ཐུགས་མཁྱེན་བརྩེ་ནུས་གསུམ་གྱི་མཚོན་བྱེད་ལྟ་བུ་ཞིག་རེད།
    དེ་ཡང་འཕགས་པ་འཇམ་དཔལ་དབྱངས་ནི་སངས་རྒྱས་ཀྱི་མཁྱེན་པ་ཕུན་སུམ་ཚོགས་པའི་ངོ་བོ་ལྟ་བུ།
    འཕགས་པ་སྤྱན་རས་གཟིགས་ནི་སངས་རྒྱས་ཀྱི་ཐུགས་བརྩེ་བ་ཆེན་པོའི་རང་གཟུགས་ལྟ་བུ། གསང་བའི་བདག་པོ་ཕྱག་ན་རྡོ་རྗེ་ནི་སངས་རྒྱས་ཀྱི་ནུས་པ་མཚོན་བྱེད་ལྟ་བུ་ཡིན་པའི་ཕྱིར་ན་རྒྱལ་བ་རིགས་གསུམ་མགོན་པོ་ཟེར་བ་རེད།
  4: དེར་དད་པ་བྱེད་པ་དང་གུས་པ་བྱེད་པའི་ཡུལ་དུ་གྱུར་པ་རེད། མཁྱེན་བརྩེ་ནུས་གསུམ་གྱི་ནང་ནས་ཀྱང་གདུལ་བྱ་ཐམས་ཅད་ལ་སངས་རྒྱས་ཀྱི་འཕྲིན་ལས་འཇུག་པའི་རྩ་བ་ལྟ་བུ་དེ་བརྩེ་བ་ཕུན་སུམ་ཚོགས་པ་རེད་ལ།
    བརྩེ་བ་ཕུན་སུམ་ཚོགས་པའི་རང་གཟུགས་དེ་འཕགས་པ་སྤྱན་རས་གཟིགས་ཡིན་པའི་ཕྱིར་ན་སྐབས་འདིར་ཕྱག་བཙལ་བ་མཛད་པ་རེད།
    ཕྱག་བཙལ་བའི་སྐབས་སུ་ཡང༌། འཕགས་པ་སྤྱན་རས་གཟིགས་ལ་མཚན་མི་འདྲ་བ་མང་པོ་ཡོད། ཕྱག་ན་པདྨོ་ལྟ་བུ་དང༌།
    དེ་བཞིན་དུ་འཕགས་པ་སྤྱན་རས་གཟིགས་ལྟ་བུ། དེ་འདྲ་མང་པོ་ཡོད། ཡིན་ནའང་སྐབས་འདི་ན་འཇིག་རྟེན་དབང་ཕྱུག་ཅེས་འཇིག་རྟེན་ཁམས་ཀྱི་གཙོ་ཆེ་ཤོས་ལྟ་བུ་དང༌།
    འཇིག་རྟེན་གྱི་ཁམས་ཐམས་ཅད་ཡང་དག་པའི་ལམ་ལ་འཁྲིད་ཐུབ་པའི་ནུས་པ་ལྟ་བུ་དེ་སུ་ལ་ཡོད་དམ་ཟེར་ན།
    འཕགས་པ་སྤྱན་རས་གཟིགས་དེ་ལ་ཐུགས་སྙིང་རྗེ་ཆེན་པོ་ཡོད་པ་དེའི་ཕྱིར་ན། ཐུགས་སངས་རྒྱས་ཐམས་ཅད་ཀྱི་ཐུགས་རྗེ་ཆེན་པོའི་རང་གཟུགས་སམ།
    སངས་རྒྱས་ཐམས་ཅད་ཀྱི་ཐུགས་སྙིང་རྗེ་ཆེན་པོའི་རང་གཟུགས་ལྡན་པའི་དབང་ཕྱུག་དེ་ལ་ཕྱག་འཚལ་ལོ།
    །ཞེས་གསུངས་པ་ཡིན་ནོ། ། ཞེས་གསུངས་ཏེ། སྤྱིར་བསྟན་བཅོས་གསར་དུ་རྩོམ་པ་མཛད་པའི་སྐབས་སུ།
    མཆོད་པར་བརྗོད་པ་དང་རྩོམ་པར་དམ་བཅའ་བ་རྣམ་པ་གཉིས་དེ་ཡིན་གཅིག་མིན་གཅིག་ནང་པ་སངས་རྒྱས་པའི་བསྟན་བཅོས་ཆེན་པོ་དཔལ་ནཱ་ལེནྡྲ་ཡི་གཙུག་ལག་ཁང་དུ་བརྩམས་པ་དང༌།
    བི་ཀྲ་མ་ཤཱི་ལའི་གཙུག་ལག་ཁང་དུ་གསར་དུ་བརྩམས་པའི་བསྟན་བཅོས་ཆེན་པོ་དེ་ཚོ་ལ་དེ་འདྲ་གནང་ཡོད་རེད།
  5: དང་པོ་མཆོད་པར་བརྗོད་པ་ཟེར་བ་ནི་སྐྱེས་བུ་དམ་པ་གང་ཡིན་ན་ཡང་འདྲ། ཡང་ན་སངས་རྒྱས་དང་བྱང་ཆུབ་སེམས་དཔའ་གང་ཡིན་ན་ཡང་རུང་སྟེ།
    དེ་ལ་གུས་པས་ཕྱག་འཚལ་ཞིང་གསོལ་བ་བཏབ་ནས་རང་གི་ང་རྒྱལ་སྤངས་ཏེ་དེ་རྣམས་ཀྱི་རྗེས་སུ་འབྲངས་བ་ཡིན་པར་བསྟན་པ་དང༌།
    རང་གིས་བསྟན་བཅོས་བརྩམ་པ་ལ་བར་ཆད་མི་འབྱུང་བ་དང༌། མ་འོངས་པ་ལ་ཡང་བསྟན་བཅོས་དེ་ལ་འཇུག་པ་རྣམས་ཀྱིས་རང་གི་ང་རྒྱལ་སྤངས་ཏེ་སྐྱེས་བུ་དམ་པ་སངས་རྒྱས་དང་བྱང་ཆུབ་སེམས་དཔའ་ཐམས་ཅད་ལ་གུས་པས་སྐྱབས་སུ་འགྲོ་ཞིང་ཕྱག་འཚལ་དགོས་པ་བསྟན་པའི་ཕྱིར་དུ་མཆོད་བརྗོད་མཛད་པ་ཡིན་ནོ།
    ། དེ་ལྟར་ནཱ་ལེནྡྲ་དང༌། བི་ཀྲ་མ་ཤཱི་ལ་ལ་སོགས་པའི་གཙུག་ལག་ཁང་ནས་བྱུང་བའི་པཎྜི་ཏ་དང་རྒྱ་གར་གྱི་གྲུབ་ཐོབ་ཆེན་པོ་དེ་ཚོས་གནང་བ་ལྟར་དུ།
    བོད་དུ་བྱོན་པ་ཐམས་ཅད་ཀྱིས་ཀྱང་དེ་ལྟར་དུ་མཆོད་པར་བརྗོད་པ་དང་རྩོམ་པར་དམ་བཅའ་བའི་ལུགས་སྲོལ་དེ།
    ཡིན་གཅིག་མིན་གཅིག་གིས་རྒྱུན་སྐྱོང་བྱས་ཡོད། ད་ལྟ་སཾསྐྲིཏའི་སྐད་ཐོག་ནས་ཀྱང་སྤྱན་རས་གཟིགས་ལ་ཟེར་བ་དང༌།
    བོད་སྐད་ཀྱི་ཐོག་ནས་སྤྱན་རས་གཟིགས་མགོན་ལ་ཟེར་ནས། ཕྱག་འཚལ་བའི་ཡུལ་དེ་གཙོ་ཆེ་བ་ལྟ་བུ་བྱས་ནས་འཕགས་པ་སྤྱན་རས་གཟིགས་ལ་རྟག་ཏུ་སྒོ་གསུམ་གུས་པས་ཕྱག་འཚལ་ལོ་ཞེས་ཁོང་གིས་ཕྱག་འཚལ་བ་རེད།
    ཕྱག་འཚལ་བ་དེ་ཡང་སྤྱིར་ང་རང་ཚོས་ཕྱག་འཚལ་བའི་སྐབས་སུ། སྐབས་སྐབས་ལ་ལུས་རྐྱང་པས་ཕྱག་འཚལ་བ་དང༌།
    ངག་རྐྱང་པས་ཕྱག་འཚལ་བ་དང༌།
  6: ཡིད་རྐྱང་པས་ཕྱག་འཚལ་བ་དེ་འདྲ་ཡང་ཡོང་གི་རེད། ཡིན་ན་ཡང་དེ་ཏོག་ཙམ་འགྲིག་གི་མ་རེད།
    ལུས་རྐྱང་པས་ཕྱག་འཚལ་ན་ཡང་དེ་ཙམ་ཕན་གྱི་མ་རེད། ངག་རྐྱང་པས་ཕྱག་འཚལ་ན་ཡང་དེ་ཙམ་ཕན་གྱི་མ་རེད།
    ཡིད་རྐྱང་པས་ཕྱག་འཚལ་ན་ཡང་སྤྱིར་ལུས་ངག་རྐྱང་པ་ལས། ཡིད་དེ་ཧ་ཅང་ཡག་པོ་ཡིན་ཡང་ཡིད་རྐྱང་པ་ཡིན་ན་དེ་ཙམ་གྱི་གོང་འཕེལ་དང་རྒྱ་ཆེན་པོ་ལ་འགྲོ་ཐུབ་ཀྱི་ཡོད་མ་རེད།
    རྒྱུ་མཚན་དེའི་ཕྱིར་ན་ལུས་ངག་ཡིད་གསུམ་ཀས་གུས་པས་ཕྱག་འཚལ་བ་དང་སྐབས་སྐབས་ལ་ཕྱག་འཚལ་བ་ཙམ་དུ་མ་ཟད།
    རང་གི་ཡིད་ཀྱིས་ཀྱང་དུས་རྟག་ཏུ་སྤྱན་རས་གཟིགས་ལ་དད་པ་དང་མོས་གུས་བསྐྱེད་པ་དང༌། ངག་གིས་ཀྱང་དུས་རྟག་ཏུ་གསོལ་བ་འདེབས་དགོས་པ་དང༌།
    ལུས་ཀྱིས་ཀྱང་ག་དུས་ཡིན་ན་ཡང་དེ་ལ་གུས་པ་བསྐྱེད་ནས་ཕྱག་འཚལ་དགོས་པ་དང༌། དུས་རྟག་ཏུ་སྒོ་གསུམ་གྱིས་ཕྱག་འཚལ་ལོ་སྙམ་ནས་སྤྱན་རས་གཟིགས་ལ་ཕྱག་འཚལ་བ་རེད།
    སྤྱན་རས་གཟིགས་ལ་ཕྱག་འཚལ་བ་དང་ལྷན་དུ་བླ་མ་མཆོག་ལ་ཡང་ཕྱག་འཚལ་དགོས། བླ་མ་མཆོག་དང་ཟེར་དུས་རྩ་བའི་བླ་མ་དང་བརྒྱུད་པའི་བླ་མ་ལྟ་བུ་ལ་གོ་གི་ཡོད་རེད།
    དེ་ཡང་སྤྱིར་སྤྱན་རས་གཟིགས་ལ་ཕྱག་འཚལ་བ་དང་ལྷན་དུ་རྩ་བའི་བླ་མ་དང་བརྒྱུད་པའི་བླ་མ་ལ་དད་པ་དང་མོས་གུས་དང་ཡིད་ཆེས་སྐྱེས་དགོས་པ་དེ་འདྲ་རེད།
    དེ་ཡང་ད་ལྟ་དྭགས་པོ་རིན་པོ་ཆེས་ཐར་པ་རིན་པོ་ཆེའི་རྒྱན་གྱི་ནང་དུ་གསུངས་ན་དགེ་བའི་བཤེས་གཉེན་ཟེར་མཁན་དེ་ཤིན་ཏུ་གལ་ཆེན་པོ་རེད།
  7: དེ་ཡང་དཔེ་གསུམ་གྱི་སྒོ་ནས་གལ་ཆེན་པོ་ཡིན་པ་གསུངས་ཡོད། དཔེ་དང་པོ་དེ་ལམ་རྒྱུས་མེད་དུ་འགྲོ་བའི་སྐབས་ཀྱི་ལམ་མཁན་ལྟ་བུར་གསུངས་པ་དང༌།
    ང་རང་ཚོ་ལམ་རྒྱུས་མེད་དེ་ལ་འགྲོ་དུས་ལམ་སྟོན་མཁན་ཞིག་ཡོད་ན་ང་རང་གང་དུ་འགྲོ་དགོས་པ་དེ་ག་ལ་བདེ་པོ་བྱས་ནས་སླེབ་ཐུབ།
    དེ་ནས་ལམ་རྒྱུས་མེད་ལ་འགྲོ་བའི་སྐབས་སུ་ལམ་སྟོན་མཁན་ཞིག་མེད་ན་ལམ་དེ་ག་འདྲ་ཞིག་ཡིན་པ་ཧ་མ་གོ་བ་དང༌།
    དཀའ་ལས་མང་པོ་བརྒྱབ་ནས་འགྲོ་དགོས་པ་ཡོང་གི་ཡོད། དཔེ་དེ་བཞིན་དུ་ང་རང་ཚོ་འཁོར་བ་ཐོག་མ་མེད་པ་ནས་ད་ལ་ཐུག་གི་བར་དུ་དངོས་གནས་འཁོར་བའི་སྡུག་བསྔལ་འདི་ལས་ཐར་པའི་ལམ་གཅིག་དང༌།
    ཐར་པ་དང་ཐམས་ཅད་མཁྱེན་པའི་གོ་འཕང་ལ་འགྲོ་བའི་ལམ་ལ་འགྲོ་མ་མྱོང་བ་ལྟ་བུ་ཞིག་ཡིན། འགྲོ་མ་མྱོང་བ་ལ་འགྲོ་མྱོང་མཁན་གྱི་ལམ་མཁན་ཞིག་དགོས་ཀྱི་ཡོད་དོ།
    ། དཔེ་གཉིས་པ་དེ་འཇིགས་པའི་ས་ཕྱོགས་སུ་འགྲོ་དུས་སྐྱེལ་མ་ལྟ་བུར་གསུངས་ཡོད། ང་རང་ཚོ་སྐྲག་དགོས་པའི་ས་ཆ་ཞིག་ལ་འགྲོ་ན་ང་རང་དང་མཉམ་དུ་མི་སྟོབས་ཆེན།
    ཡང་ན་མི་དཔའ་བོ་མཚོན་ཆ་ཅན་ལྟ་བུ་ཞིག་ཡོད་ན་གཅན་གཟན་གྱི་འཇིགས་པ་དང༌། ཆོམ་རྐུན་གྱི་འཇིགས་པ་ལ་སོགས་པར་སྐྲག་མི་དགོས་པར་འགྲོ་ཐུབ།
    དེ་མེད་ན་གཅན་གཟན་གྱི་འཇིགས་པ་དང༌། ཆོམ་རྐུན་གྱི་འཇིགས་པ་ལ་སོགས་པ་ཡོང་གི་ཡོད། དཔེ་དེ་བཞིན་དུ།
    ང་རང་ཚོ་ལ་འཇིགས་པའི་གནས་ག་འདྲ་ཡོད་དམ་ཟེར་ན། ང་རང་ཚོ་འགྲོ་བའི་སྐབས་སུ་ཡང་ངན་སོང་གི་འཇིགས་པ་དང༌།
  8: ཉོན་མོངས་པའི་འཇིགས་པ། མི་དགེ་བའི་འཇིགས་པ་ལ་སོགས་ཡོད། དེ་ལས་བརྒལ་བའི་སྐྱེལ་མ་ལྟ་བུ་དེ་རང་གི་བླ་མ་དང་དགེ་བའི་བཤེས་གཉེན་མཉམ་དུ་ཡོད་ན།
    ངན་སོང་གི་འཇིགས་པ་ལ་སྐྲག་མི་དགོས་པ་དང་ཉོན་མོངས་པའི་འཇིགས་པ་ལ་སྐྲག་མི་དགོས་པར་འགྲོ་ཐུབ་པ་ཡོང་གི་ཡོད་པའི་ཕྱིར་ན་འཇིགས་པའི་ས་ཕྱོགས་སུ་འགྲོ་དུས་ཀྱི་སྐྱེལ་མ་ལྟ་བུ་ཞིག་ཏུ་གསུངས་ཡོད་དོ།
    ། དེ་བཞིན་དུ་དཔེ་གསུམ་པ་དེ་ཆུ་བོ་ཆེན་པོ་ལས་བརྒལ་དུས་ཀྱིས་མཉན་པ་ལྟ་བུར་གསུངས་ཡོད།
    དཔེར་ན་ཆུ་ཆེན་པོ་ཞིག་བགྲོད་པའི་སྐབས་སུ། གྲུ་ལ་འགྲོ་དགོས་ཀྱི་ཡོད་རེད། གྲུ་ལ་འགྲོ་བའི་སྐབས་སུ་ང་རང་སྔོན་ཆད་གྲུ་ལ་འགྲོ་མ་མྱོང་བ་ཡིན་དུས་ཡིན་གཅིག་མིན་གཅིག་གྲུ་གཏོང་མཁན་ཉམས་མྱོང་ཅན་ཆུ་ལ་རྒྱུས་ཡོད་པ་ཞིག་དགོས།
    དེ་མེད་ན་ང་རང་ཆུས་འཁྱེར་འགྲོ་བ་ཡང་ཡོང་སྲིད། ཡང་ན་ཆུའི་གཏིང་ལ་ལྷུང་ནས་གཏིབས་འགྲོ་ན་ཡང་ཧ་གོ་གི་མ་རེད།
    གྲུ་པ་ཡག་པོ་ཞིག་ཡོད་ན་ཆུའི་ཕ་རོལ་ཏུ་འཇིགས་སྐྲག་མེད་པ་དང༌། དཀའ་ངལ་མེད་པར་འགྲོ་ཐུབ་ཀྱི་ཡོད།
    དཔེ་དེ་བཞིན་དུ་ང་རང་ཚོ་འཁོར་བའི་ཆུ་བོ་ལས་བསྒྲལ་དུས་བླ་མ་ཉམས་མྱོང་དང་ལྡན་པ་དང༌།
    བླ་མ་ཐུགས་བརྩེ་བ་དང་ལྡན་པ་ཞིག་དགོས། དེའི་ཕྱིར་ན་བླ་མ་དེ་ཧ་ཅང་གལ་ཆེན་པོ་རེད། དེ་ལྟ་བུ་བླ་མ་གལ་ཆེན་པོ་ཡིན་པར་བསྟན་པའི་ཕྱིར་དུ་སྐབས་འདི་ན་སྤྱན་རས་གཟིགས་ལ་ཕྱག་འཚལ་བ་དང་ལྷན་དུ་བླ་མ་མཆོག་དང་གསུངས་ནས་བསྟན་པ་རེད།
  9: དེ་ལྟ་བུའི་བླ་མ་དང་སྤྱན་རས་གཟིགས་ལ་ཕྱག་འཚལ་དགོས་པའི་ཡོན་ཏན་གང་དག་ཡོད་ཟེར་ན། ཡོན་ཏན་རྣམ་པ་གཉིས་ཡོད་པ་བསྟན་ཡོད།
    ཡོན་ཏན་དང་པོ་དེ་རང་དོན་ཕུན་སུམ་ཚོགས་པ། ཡོན་ཏན་གཉིས་པ་དེ་གཞན་དོན་ཕུན་སུམ་ཆོགས་པ་དེ་བསྟན་ཡོད།
    རང་དོན་ཕུན་སུམ་ཚོགས་པ་དེ་ནི་བླ་མ་དགེ་བའི་བཤེས་གཉེན་གང་གིས་ཤེས་པ་ཡིན་ན་ཡང་རུང་འཕགས་པ་སྤྱན་རས་གཟིགས་ཀྱིས་ཤེས་བྱའི་ཆོས་ཀུན་འགྲོ་བ་དང་འོང་བ་མེད་པ།
    ཆོས་ཐམས་ཅད་སྟོང་པ་ཉིད་ཡིན་པར་གཟིགས་ཀྱང༌། རང་དོན་དུ་ཆོས་ཉིད་མངོན་དུ་གྱུར་ནས་སྡུག་བསྔལ་དང་ཉོན་མོངས་པ་དང་འཇིགས་སྐྲག་ལ་སོགས་པ་གང་ལ་ཡང་སྐྲག་དགོས་པ་དང་དྭོགས་དགོས་པ་མེད་པའི་ཆོས་ཉིད་ཀྱི་དོན་དུ་གཟིགས་ཡོད་མོད།
    འོན་ཀྱང་རང་ལ་དེ་ལྟ་བུའི་འཇིགས་སྐྲག་དང་སྡུག་བསྔལ་མེད་པ་ལ་བརྟེན་ནས་གཞན་འཇིགས་སྐྲག་དང་སྡུག་བསྔལ་ཡོད་པ་དེ་ཚོ་གང་བྱུང་དུ་གཡུགས་བཞག་པ་ལྟ་བུ་མ་ཡིན་པར།
    གཞན་འགྲོ་བ་སེམས་ཅན་ཐམས་ཅད་ཀྱིས་དེ་ལྟར་དུ་མ་རྟོགས་པར་སྡུག་བསྔལ་རྣམ་པ་སྣ་ཚོགས་པ་མྱོང་བ་དང་ཉོན་མོངས་པ་རྣམ་པ་སྣ་ཚོགས་ཀྱིས་གཙེས་པ་དེ་ཚོའི་དོན་ལ་མཐའ་གཅིག་ཏུ་བརྩོན་འགྲུས་མཛད་པ་སྟེ།
    དེ་ལ་ཚིག་དང་པོ་དེ་ཡིས་རང་དོན་ཕུན་སུམ་ཚོགས་པ་དང༌། ཚིག་གཉིས་པ་དེ་ཡིས་གཞན་དོན་ཕུན་སུམ་ཚོགས་པ་གཉིས་དང་ལྡན་པ་ཞིག་ཡིན་པའི་ཕྱིར་ན།
    བླ་མ་མཆོག་དང་སྤྱན་རས་གཟིགས་ལ་ཕྱག་འཚལ་བ་ཡིན་གསུངས་ནས་དེ་ལ་མཆོད་པར་བརྗོད་པ་ཡིན་ནོ།
    ། ཞེས་གསུངས་ཏེ།
  10: གཉིས་པ་དེ་རྩོམ་པར་དམ་བཅའ་བ་རེད། རྩོམ་པར་དམ་བཅའ་བའི་སྐབས་སུ་ང་རང་གིས་སྐབས་འདིར་བཤད་ན།
    དཔེར་ན་ང་རང་གིས་དགོས་པ་འདི་དང་འདིའི་ཕྱིར་བསྟན་བཅོས་ཤིག་བརྩམ་གྱི་ཡིན་གསུངས་ནས་རྩོམ་པར་དམ་བཅའ་གནང་བ་རེད།
    དེ་བཞིན་དུ་ང་རང་ཚོས་དུས་རྒྱུན་དུ་དམ་བཅའ་བ་དེ་ཧ་ཅང་གལ་ཆེན་པོ་རེད། ང་རང་གིས་ཆོས་སྒྲུབ་ཀྱི་ཡིན།
    ཆོས་ཉམས་ལེན་བྱེད་པའི་སྐབས་སུ་འདི་འདྲ་ཞིག་བྱེད་ཀྱི་ཡིན་སྙམ། དང་པོ་འཆར་གཞི་སྔོན་དུ་བཏང་ནས་དེ་ཁས་བླང་ཞིང་དམ་བཅའ་བ་དགོས་ཀྱི་ཡོད།
    དེ་ཁས་བླང་ཞིང་དམ་བཅའ་བ་དེ་ཡང་དངོས་གནས་ཀྱི་ཉམས་ལེན་བྱེད་དགོས་ཀྱི་རེད་མ་གཏོགས། དམ་བཅའ་བ་ཙམ་གྱིས་ཕན་གྱི་ཡོད་མ་རེད།
    དེའི་ཕྱིར་ན་སྐབས་འདིར་བསྟན་བཅོས་ཀྱི་དབུ་ལ་ཡང་རྩོམ་པར་དམ་བཅའ་གནང་གི་ཡོད་རེད། རྩོམ་པར་དམ་བཅའ་བ་དེ་སྤྱིར་སངས་རྒྱས་ཀྱི་གོ་འཕང་ཟེར་བ་ལྟ་བུ་ཧ་ཅང་གལ་ཆེན་པོ་རེད།
    གང་ཡིན་ཟེར་ན་ཕན་བདེ་རྣམ་པ་གཉིས་གསུངས་ཡོད། ཕན་པ་ཟེར་བ་ནི། དུས་རྒྱུན་དུ་ང་རང་ཚོ་འཁོར་བ་ལ་འཁྱམས་པའི་སེམས་ཅན་ལ།
    ཡིད་མི་བདེ་བ་དང༌། མ་ཞི་བ། སྐྱིད་པོ་མེད་པ། སེམས་ཁྲལ་མང་པོ་ཡོད་པ་ལ་སོགས་དེ་འདྲ་ཡོད།
    དེ་ལ་སེམས་ཁྲལ་ཡོད་པ་ལ་སེམས་ཁྲལ་མེད་པར་བྱེད་པ། ཡིད་མི་བདེ་བ་ཡོད་པ་ལ་ཡིད་བདེ་བར་བྱེད་པ།
    སེམས་མ་ཞི་བ་ལ་ཞི་བར་བྱེད་པ་དེ་སངས་རྒྱས་བཅོམ་ལྡན་འདས་ཀྱི་གསུང་ལ་བརྟེན་ནས་སྒྲུབ་དགོས་པ་ཡིན་པའི་ཕྱིར་དང༌།
  11: ང་རང་ཚོའི་སེམས་མ་བདེ་ལྷང་ངེར་ཡོད་པ་དེ་བདེ་ལྷང་ངེར་བཟོ་ཐབས་དེ་སངས་རྒྱས་བཅོམ་ལྡན་འདས་ཀྱི་དམ་པའི་ཆོས་ལ་བརྟེན་ནས་ཡོང་གི་ཡོད།
    དེ་ལྟ་བུའི་སེམས་པ་དེ་ཞི་བ་དང་ཕན་པ་མ་བྱུང་ན། དེ་ལ་བརྟེན་ནས་ང་རང་ཚོ་འཁོར་བའི་གནས་ལ་སྡུག་བསྔལ་མང་པོ་ཡོང་གི་ཡོད་པ་དང༌།
    བདེ་སྐྱིད་མ་ཐོབ་པ་སྡུག་བསྔལ་མང་པོ་ཡོང་བ་དེ་སྤྱིར་ལུས་ངག་ཡིད་གསུམ་གྱི་ནང་ནས་ངག་དེ་དངོས་གནས་ལྟ་བུ་དང༌།
    སེམས་ཀྱིས་མ་ཟིན་པ་ལྟ་བུ་ཞིག་རེད། དེའི་ཕྱིར་ན་སེམས་ལ་ཕན་པ་དང་ལུས་ལ་བདེ་བ་དེ་དགོས་ཀྱི་ཡོད།
    སེམས་ལ་ཕན་པ་དེ་ཡོད་ན་ལུས་རང་བཞིན་གྱིས་བདེ་བ་ཡོང་གི་ཡོད། སེམས་ལ་ཕན་པ་དེ་མེད་ན་ལུས་རང་བཞིན་གྱིས་ནད་ཀྱིས་མནར་བ་ལ་སོགས་སྡུག་བསྔལ་གྱི་རང་བཞིན་དུ་འགྲོ་བ་ཡིན་པའི་ཕྱིར་ན་ཕན་པ་དང་བདེ་བ་དེ་ཡོང་དགོས་ཀྱི་ཡོད་རེད།
    ཕན་པ་དང་བདེ་བ་དེ་གང་ནས་འབྱུང་གི་འདུག་བལྟས་ན། ཕན་བདེའི་འབྱུང་གནས་དེ་རྫོགས་པའི་སངས་རྒྱས་བཅོམ་ལྡན་འདས་རྣམས་རེད།རྫོགས་པའི་སངས་རྒྱས་གང་ནས་འབྱུང་གི་ཡོད་རེད་ཟེར་ན།
    དེ་དམ་པའི་ཆོས་ཚུལ་བཞིན་དུ་བསྒྲུབས་པ་ལས་ཐོབ་ཀྱི་ཡོད། སྔོན་གྱི་འདས་པའི་སངས་རྒྱས་ཐམས་ཅད་ཀྱང་དམ་པའི་ཆོས་ཚུལ་བཞིན་དུ་ཉམས་སུ་ལེན་གནང་བ་ལ་བརྟེན་ནས་སངས་རྒྱས་ཀྱི་གོ་འཕང་ཐོབ་པ་རེད།
    མ་འོངས་པ་ལ་ཡང་དེ་ལྟར་རེད། ད་ལྟར་བཞུགས་པའི་སངས་རྒྱས་ཐམས་ཅད་ཀྱང་དེ་ལྟར་དུ་དམ་པའི་ཆོས་བསྒྲུབས་པ་ལས་བྱུང་ཞིང༌།
    དམ་ཆོས་བསྒྲུབ་པ་དེ་ཡང་དམ་པའི་ཆོས་དེ་ག་འདྲ་བྱས་ནས་བསྒྲུབ་དགོས་ཀྱིས་ཡོད་པ་དེ་ལག་ལེན་ཡག་པོ་བྱེད་པ་དེ་ལ་རག་ལས་པ་རེད།
  12: ལག་ལེན་ཡག་པོ་ཞིག་ཤེས་ན་དམ་པའི་ཆོས་ཡང་དག་པ་དེ་སྒྲུབ་ཐུབ་ཀྱི་རེད། ལག་ལེན་ཡག་པོ་ཞིག་མ་ཤེས་ན་དམ་པའི་ཆོས་དེ་ཚུལ་བཞིན་དུ་སྒྲུབ་ཐུབ་ཀྱི་མ་རེད།
    དམ་པའི་ཆོས་ཆོས་མིན་དུ་འགྲོ་བ་དང༌། ཆོས་ལོག་པར་འགྲོ་བ། ཆོས་ལ་བརྟེན་ནས་ངན་སོང་དུ་འགྲོ་བའི་རྒྱུ་ཡང་བྱེད་ཀྱི་རེད།
    རྒྱུ་མཚན་དེ་ལ་བརྟེན་ནས་ཡིན་གཅིག་མིན་གཅིག་ཆོས་སྒྲུབ་པ་ལ། ཏིང་ངེ་འཛིན་སྒོམ་ན་ཡང་རུང༌།
    དེ་བཞིན་དུ་སྔགས་བསྙེན་པ་བཟླ་ཡང་རུང༌། ལུས་ཀྱི་སྒོ་ནས་ཕྱག་འཚལ་བ་ལ་སོགས་པ་བསོད་ནམས་གྱི་ཚོགས་བསགས་ན་ཡང་རུང༌།
    ལོངས་སྤྱོད་ཀྱི་སྒོ་ནས་ཡར་དཀོན་མཆོག་ལ་མཆོད་པ་དང་མར་ངན་སོང་ལ་སྦྱིན་པ་གཏོང་བ་ལ་སོགས་བྱས་ན་ཡང་རུང་སྟེ།
    དངོས་གནས་དམ་པའི་ཆོས་ཡང་དག་པ་གཙང་མ་ཞིག་ལག་ལེན་བྱེད་པ་ལ་རག་ལས་པས། རྒྱལ་བའི་སྲས་པོ་བྱང་ཆུབ་སེམས་དཔའ་ཁོང་རྣམས་ཀྱིས་ལུས་ངག་ཡིད་གསུམ་གྱི་མཛད་པ་བཟང་པོ་ག་འདྲ་གནང་གི་ཡོད་པ་དེ་ལག་ལེན་དུ་བཀལ་གནང་ནས་བཤད་པར་བྱ་བ་ཡིན་ནོ།
    །ཞེས་གསུངས་པ་རེད། དེ་ནི་བསྟན་བཅོས་ཀྱི་དབུའི་རྒྱན་འདྲ་པོ་ཞིག་རེད། བསྟན་བཅོས་རང་གསུངས་པ་ལ་རྒྱལ་བའི་སྲས་པོ་བྱང་ཆུབ་སེམས་དཔའ་རྣམས་ཀྱི་ལག་ལེན་ལ་སྔོན་འགྲོའི་སྐོར་དང༌།
    དངོས་གཞིའི་སྐོར་དང༌། མཇུག་སྟེ་རྣམ་པ་གསུམ་ཡོད་རེད་ལ། དེའི་ནང་ནས་སྔོན་འགྲོ་ལ་ས་བཅད་རྣམ་པ་བདུན་ཡོད།
    ས་བཅད་དང་པོ་དལ་འབྱོར་རྙེད་པར་དཀའ་བ་ནི། ཞེས་གསུངས་ཏེ། དལ་འབྱོར་ཐོབ་དུས་འདིར་བརྩོན་འགྲུས་བྱེད་དགོས་པར་བསྟན་པ་རེད།
  13: དེ་ཡང་དལ་འབྱོར་ཟེར་ན་མི་ལུས་འདི་གཞན་དུད་འགྲོ་ཡི་ལུས་རྟེན་འདྲ་པོ་དང༌། ཡི་དྭགས་ཀྱི་ལུས་རྟེན་ལྟ་བུར་མ་སྐྱེས་པ་མི་ལུས་ཐོབ་ཡོད་པ་ཞིག་དང༌།
    མི་ལུས་ཐོབ་པ་དེ་ཡང་སྤྱིར་བཏང་གི་མི་ལུས་ཙམ་མ་ཡིན་པར་དམ་པའི་ཆོས་དང་ལྡན་པའི་མི་ལུས་རིན་པོ་ཆེ་ཐོབ་པ་དེ་ལ་དལ་འབྱོར་གསུངས་ཀྱི་ཡོད།
    དེ་ནས་དལ་འབྱོར་གི་ལུས་རྙེད་པ་དེ་ང་རང་ཚོ་ཧ་ཅང་སྐལ་པ་བཟང་པོ། སྐལ་པ་བཟང་པོ་ལས་ཀྱང་སྐལ་པ་བཟང་པོ་དཔེ་མི་སྲིད་པ་ཞིག་རེད།
    དཔེར་ན་གྲུ་ཆེན་པོ་ལྟ་བུ་ཞིག་རེད། གྲུ་ཆེན་པོ་ལ་དཔེ་བཞག་དགོས་པའི་རྒྱུ་མཚན་དེ་ནི།
    ང་རང་ཚོ་རྒྱ་མཚོ་ཆེན་པོ་གཅིག་བརྒལ་དགོས་པའམ། ཡང་ན་ང་རང་ཚོ་ཆུ་བོ་ཆེན་པོ་ལས་བརྒལ་དགོས་པའི་དུས་སྐབས་འདྲ་འབྱུང་ནའང་གྲུ་ཆེན་པོ་ཞིག་ཡོད་ན་ཆུའི་ཕ་རོལ་དུ་འགྲོ་ཐུབ།
    གྲུ་ཆེན་པོ་དེ་མེད་ན་དུས་ནམ་དུ་ཡང་ཆུའི་ཕ་རོལ་དུ་འགྲོ་ཐུབ་ཀྱི་མ་རེད། གྲུ་ཆེན་པོ་དེ་ཡོད་ན་དཀའ་ལས་ཧ་ཅང་མེད་པར་འགྲོ་ཐུབ་ཀྱི་རེད།
    གྲུ་ཆེན་པོ་དེ་མེད་ན་དཀའ་ལས་མང་པོ་བརྒྱག་ཅིང་ཐ་ན་རང་སྲོག་དོར་ན་ཡང་ཕ་རོལ་དུ་འགྲོ་ཐུབ་ཀྱི་མ་རེད།
    དེའི་ཕྱིར་ན་དལ་འབྱོར་འདི་ཐོབ་པའི་སྐབས་ལ་ང་རང་ཚོས་ཆོས་ཉམས་སུ་བླང་ནས་འཁོར་བའི་སྡུག་བསྔལ་གྱི་རྒྱ་མཚོ་དེ་ལས་བསྒྲལ་ཐུབ་ཀྱི་རེད།
    གལ་ཏེ་དལ་འབྱོར་གྱི་ལུས་འདི་མེད་ན། རྩ་བ་ནས་ཐར་ཐབས་ཡོད་མ་རེད། དེའི་ཕྱིར་ན། གྲུ་ཆེན་པོ་འདི་དང་འདྲ་བའི་མི་ལུས་རིན་པོ་ཆེ་འདི་འདྲ་ང་རང་ཚོར་ཐོབ་པ་དེ་ཤིན་ཏུ་སྐལ་པ་བཟང་པོ་རེད།
  14: མི་ལུས་ཟེར་མཁན་དེ་ཤིན་ཏུ་ནས་ཀྱང་རྙེད་པར་དཀའ་བ་རེད་མོད། འོན་ཀྱང་ང་རང་ཚོར་སྐལ་པ་བཟང་པོ་བྱུང་ནས་ད་ལྟ་ཐོབ་ཡོད།
    ཐོབ་པའི་དུས་འདིར། ཐོབ་པ་དེ་ཧ་ཅང་གལ་ཆེན་པོ་རེད། དཀོན་པོ་རེད། ཡག་པོ་རེད། དེ་ཡི་ཕྱིར་ན།
    ད་ལྟ་ཐོབ་པའི་སྐབས་འདི་ན་ང་རང་ཚོས་གཟབ་གཟབ་བྱེད་དགོས་ཀྱི་རེད། ང་རང་ཚོས་བརྟན་པོ་བྱེད་དགོས་ཀྱི་རེད།
    གཟབ་གཟབ་ཅི་འདྲ་བྱེད་དགོས་ཀྱི་རེད་ཟེར་ན། མི་ལུས་འདི་ཡི་སྟེང་ནས་ང་རང་གིས་དོན་དག་ཡག་པོ་བསྒྲུབ་ཐུབ་ཀྱི་ཡོད།
    ང་རང་གིས་དོན་དག་ག་རེ་བསྒྲུབ་ཐུབ་ཀྱི་ཡོད་དམ་ཟེར་ན། ང་རང་གིས་ལུས་དང་སེམས་ཀྱི་སྟེང་དུ་སྡུག་བསྔལ་མང་པོ་མྱོང་གི་ཡོད།
    ལུས་དང་སེམས་ཀྱི་སྡུག་བསྔལ་མྱོང་བ་དེ་ང་རང་འཁོར་བ་ལས་མི་ཐར་བར་གནས་པའི་རྐྱེན་གྱིས་རེད།
    འཁོར་བ་ལས་ཐར་ན་ལུས་དང་སེམས་ཀྱི་སྡུག་བསྔལ་དང༌། ལོངས་སྤྱོད་ཀྱིས་དཀའ་ངལ་དང༌། སྡུག་བསྔལ་དེ་ཚོ་རྩ་བ་ནས་མྱོང་མ་དགོས་པ་འགྲོ་གི་ཡོད།
    རྒྱུ་མཚན་དེའི་ཕྱིར་ན་ང་རང་ཚོ་འཁོར་བའི་མཚོ་ལས་སྒྲོལ་བའི་ཕྱིར་ཡིན་གཅིག་མིན་གཅིག་བརྩོན་འགྲུས་བྱེད་དགོས་ཀྱི་རེད།
    གཉིས་པ་དེ་ང་རང་རྐྱང་པའི་ཆེད་མ་ཡིན་པ། ད་རེས་ཀྱི་ལུས་རྟེན་འདི་ལ་བརྟེན་ནས་ལུས་རྟེན་འདི་ལ་བེད་སྤྱོད་ཅིག་བྱས་ན།
    གཞན་མང་པོ་འཁོར་བའི་མཚོ་ལས་བསྒྲལ་ཐུབ་པ་ཡོང་གི་རེད། དེ་ལྟར་ཐུབ་པར་བྱེད་རྒྱུ་ནི་ད་རེས་ཀྱི་ལུས་རྟེན་འདིའི་སྟེང་དུ་བྱེད་ཐུབ་ན་ཡོང་གི་ཡོད་རེད།
    ད་རེས་ཀྱི་ལུས་རྟེན་འདིའི་སྟེང་དུ་བྱེད་མ་ཐུབ་ན་དུས་ཚོད་བཟང་པོ་འདི་འཕྲོ་བརླག་འགྲོ་གི་རེད།
  15: དེའི་ཕྱིར་ད་རེས་ཀྱི་སྐབས་སུ་རང་དོན་བསྒྲུབ་ན་ཡང་སྒྲུབ་དགོས་ཀྱི་ཡོད། གཞན་དོན་བསྒྲུབ་ན་ཡང་ད་རེས་སྒྲུབ་དགོས་ཀྱི་ཡོད།
    ད་རེས་སྒྲུབ་དགོས་པ་ཡིན་པའི་ཕྱིར་ན། ཡིན་གཅིག་མིན་གཅིག་དུས་ཚོད་ཐུང་ཐུང་ཞིག་ཡིན་ན་ཡང་འཕྲོ་བརླག་མ་ཤོར་བ་ཞིག་བྱས་ནས་སྒྲུབ་དགོས་ཀྱི་ཡོད།
    ཆོས་དེ་སྒྲུབ་དུས་དེ་ལ་ཉིན་མོ་ཡིན་ཡང་རྣམ་གཡེང་གི་དབང་དུ་མི་འགྲོ་བ་དང༌། མཚན་མོ་ཡིན་ན་ཡང་རྣམ་གཡེང་གི་དབང་དུ་མི་འགྲོ་བ་ཞིག་ང་རང་ཚོས་ཡིན་གཅིག་མིན་གཅིག་རང་གཞན་གཉིས་ཀ་ལ་ཕན་པའི་ཆེད་དུ་བརྩོན་འགྲུས་བྱེད་དགོས།
    དེ་ཡང་བརྩོན་འགྲུས་ཆེན་པོ་ནི་ཉིན་མཚན་མེད་པར་བརྩོན་འགྲུས་བྱེད་དགོས་ཀྱི་རེད། གང་ལ་བརྩོན་འགྲུས་བྱེད་དགོས་ཀྱི་རེད་ཟེར་ན།
    བཀའ་དང་བསྟན་བཅོས་ནང་ན་རྣམ་པ་གསུམ་གསུངས་ཡོད། དང་པོ་ང་རང་ཚོས་ག་འདྲ་བྱས་ནས་ཉམས་སུ་ལེན་དགོས་པ་ཧ་གོ་གི་མེད།
    ཧ་གོ་མཁན་ནི་སངས་རྒྱས་ཀྱིས་གསུངས་པའི་བཀའ། མཁས་པ་དང་གྲུབ་ཐོབ་ཆེན་པོ་དེ་ཚོས་བརྩམས་པའི་བསྟན་བཅོས།
    བླ་མ་ཁྱད་པར་ཅན་གྱིས་ཉམས་ལེན་གྱི་གདམས་ངག་དེ་ཚོ་རེད། དེ་ཚོ་ཡག་པོ་ཞིག་ཉན་ནས་ང་རང་གིས་ཧ་གོ་བ།
    དང་པོ་གོ་མ་མྱོང་བ་ལ་གོ་མྱོང་བ། འདིའི་རྒྱུ་མཚན་འདི་འདྲ་ཡིན་གྱི་འདུག་སྙམ་ནས་ཉན།
    དེ་ཉན་པ་ཙམ་གྱིས་ཕན་གྱི་རེད་དམ་ཟེར་ན་ཉན་པ་ཙམ་གྱིས་འཁོར་བ་ལས་མི་ཐར། འོ་ན་ག་རེ་དགོས་ཀྱི་རེད་ཟེར་ན།
    དེའི་དོན་དག་ལ་བསམ་བློ་ཡག་པོ་བཏང་ནས་དངོས་གནས་རྒྱུ་མཚན་ག་འདྲ་རེད་འདུག །
  16: སངས་རྒྱས་ཀྱིས་ག་འདྲ་ཞིག་གསུངས་ཡོད་རེད། དེ་དགོས་པ་དང་རྒྱུ་མཚན་ག་འདྲ་རེད་འདུག
    དེ་ལ་ཕན་པ་ག་འདྲ་རེད་འདུག དེ་བཞིན་དུ་མཁས་པ་དང་གྲུབ་ཐོབ་ཆེན་པོ་དེ་ཚོས་གསུངས་དགོས་པའི་རྒྱུ་མཚན་ག་འདྲ་རེད་འདུག
    དེ་བཞིན་དུ་བླ་མ་ཁྱད་པར་ཅན་གྱི་གདམས་ངག་གི་དོན་དག་ག་འདྲ་རེད་འདུག །འདི་ཚོ་ལ་ཡང་ནས་ཡང་དུ་བསམ་པ་ཙམ་གྱིས་ཀྱང་ཐར་གྱི་ཡོད་མ་རེད།
    དེ་རང་གི་སེམས་ཀྱི་སྟེང་དུ་ཡང་ནས་ཡང་དུ་སྒོམ་ནས་ཉམས་སུ་ལེན་དགོས། དེ་སྒོམ་པ་རྐྱང་པས་འགྲིག་གི་ཡོད་མ་རེད།
    སྒོམ་སྟངས་ཧ་གོ་དགོས་ཀྱི་ཡོད་རེད། བསམ་པ་རྐྱང་པས་འགྲིག་གི་ཡོད་མ་རེད། ཉན་པ་རྐྱང་པས་འགྲིག་གི་ཡོད་མ་རེད།
    དང་པོ་ཉན། བར་དུ་བསམ། མཐའ་མ་སྒོམ་དེ་འདྲ་བྱེད་དགོས་གི་ཡོད། དེ་འདྲ་ཡག་པོ་བྱས་ནས་དང་པོ་ཐོས་པ་དང་བསམ་པ་དང་སྒོམ་པ་བྱས་པ་དེ་རྒྱལ་སྲས་བྱང་ཆུབ་སེམས་དཔའ་རྣམས་ཀྱིས་ལག་ཏུ་ལེན་དགོས་པ་གཙོ་བོ་འདྲ་པོ་དེ་རེད་ཅེས་གསུངས་སོ།
    ། གཉིས་པ་ཕ་ཡུལ་སྤོང་བ་ནི། ཞེས་གསུངས་ཏེ། ས་བཅད་གཉིས་པ་དེའི་གཙོ་བོ་ནི་ཕ་ཡུལ་སྤོང་བ་རེད།
    ཕ་ཡུལ་ཟེར་ན་ཕལ་སྐད་ཀྱི་དབང་དུ་བྱས་ན་ང་རང་གང་དུ་སྐྱེས་པའི་ལུང་པ་འདྲ་པོ་དེ་ལ་གོ་གི་ཡོད།
    ཡིན་ན་ཡང་ད་ལྟ་མཐའ་གཅིག་ཏུ་ངེས་པ་ཡོད་མ་རེད། དཔེར་ན་མི་ལ་རས་པ་ལྟ་བུ་ཞིག་ཡིན་ན་ཡིན་གཅིག་མིན་གཅིག་ཁོང་རང་གི་ཉམས་ལེན་དེ་རང་གི་ཕ་ཡུལ་དུ་བྱེད་དགོས་ཀྱི་ཡོད་པ་འདྲ་པོ་དེ་འདྲ་བྱུང་ཡོད།
  17: ཁོ་རང་གི་ཕ་ཡུལ་དུ་ཉམས་ལེན་བྱས་ནས་སྒྲུབ་པ་མཐར་ཕྱིན་ནས་འབྲས་བུ་བྱུང་ཡོད། དེའི་ཕྱིར་ན་ད་ལྟ་མང་ཆེ་ཤོས་འདྲ་པོ་དེ་རང་གི་ཕ་ཡུལ་ལ་ཆགས་སྡང་མང་པོ་ཡོང་གི་ཡོད།
    དེ་མིང་ཙམ་བཏགས་པ་རེད་མ་གཏོགས་གཙོ་བོ་དེ་ཉོན་མོངས་དུག་གསུམ་གང་དུ་འཕེལ་བ་དེ་ཕ་ཡུལ་རེད།
    ཡུལ་དེ་ཡུལ་ངན་པ་རེད། སྤོང་དགོས་པའི་ཡུལ་རེད། དེ་ཉོན་མོངས་པ་དུག་གསུམ་འཕེལ་བའི་ཡུལ་དེ་སྤོང་བའི་རྒྱུ་ནི།
    རྒྱལ་བའི་སྲས་བྱང་ཆུབ་སེམས་དཔའ་རྣམས་ཀྱི་ལག་ལེན་གཙོ་བོ་ལྟ་བུ་ཡིན་པ་རེད། ཉོན་མོངས་དུག་གསུམ་ལ་ཡང་སྤྱིར་བཏང་གི་ཉོན་མོངས་པའི་ས་བོན་དང༌།
    ཉོན་མོངས་པ་མངོན་གྱུར་གཉིས་ཡོད་པ་ལས་སྐབས་འདིར་མངོན་གྱུར་རེད། ཉོན་མོངས་པ་མངོན་དུ་གྱུར་པ་གཉེན་གྱི་ཕྱོགས་ལ་འདོད་ཆགས་ཆུ་ལྟར་གཡོ་ཟེར་ན།
    ང་རང་དང༌། ང་རང་གི་ཕྱོགས་དང༌། ང་རང་གི་གཉེན་དང༌། ང་རང་གི་གྲོགས་པོ་ལ་སོགས་པ་ལ་ཧ་ཅང་དགའ་ནས་དེ་ལ་སྐྱབས་དང་མགོན་དང་དཔུང་གཉེན་བྱེད་སྙམ་པ་ནི་ཧ་ཅང་འདོད་ཆགས་ཤུགས་ཆེན་པོ་ཡོད་པ་གཅིག་གི་རྗེས་ལ་གཅིག་ཡོང་བ་ཡིན་པའི་ཕྱིར་ན་ཆུ་ལྟར་དུ་གཡོ་བ་དང༌།
    དགྲ་ཡི་ཕྱོགས་ལ་ཞེ་སྡང་མེ་ལྟར་དུ་འབར་བ་ཟེར་ན། སྤྱིར་གཉེན་དང་དགྲ་ཟེར་མཁན་དེ་ང་རང་ཚོའི་བློ་ཡིས་བཟོས་བཞག་པ་རེད་མ་གཏོགས།
    དོན་གྱི་སྟེང་ནས་གཉེན་དང་དགྲ་ཟེར་ནས་གྲུབ་བསྡད་པ་ཞིག་མེད། དེ་ཡིན་ན་ཡང་འདི་ང་རང་གི་གཉེན་ཡིན་བསམ་ནས་བཟུང་བཞག་པ་ཞིག་དང༌།
    འདི་ང་རང་གི་དགྲ་ཡིན་བསམ་ནས་འཛིན་བཞག་པ།
  18: འདི་ང་རང་གི་དགྲ་ཡིན་བསམ་ནས་དེའི་སྟེང་དུ་ཞེ་སྡང་མེ་ལྟར་དུ་འབར་ཞིང་ཞེ་སྡང་གཅིག་གི་རྗེས་ལ་གཅིག
    །ཞེ་སྡང་གིས་བསྲེག་པར་བྱེད་པ་ཡིན་པའི་ཕྱིར་ན་མེ་ལྟར་དུ་འབར་བ་དང༌། དེ་ལ་གཏི་མུག་ཅན་ཟེར་ཞིང་གསུམ་པ་དེ་མ་རིག་པ་རེད།
    མ་རིག་པ་དེ་ཡང་གཙོ་བོ་མ་རིག་མངོན་གྱུར་དེ་གོང་དུ་བཤད་པ་དེ་ལྟ་བུའི་འདོད་ཆགས་ཤུགས་ཆེན་པོ་དང་ཞེ་སྡང་ཤུགས་ཆེན་པོ་ཡོད་པ་ལ་བརྟེན་ནས།
    དང་པོ་ང་རང་གིས་བླང་བྱ་དགེ་བ་གང་ཡིན་པ་ཡང་ཧ་གོ་གི་ཡོད། དོར་བྱ་མི་དགེ་བ་གང་དག་ཡིན་པ་ཡང་ཧ་གོ་གི་ཡོད།
    འཇིག་རྟེན་གྱི་མི་ཡི་ལུགས་སྲོལ་དང་མཐུན་པའི་བྱ་བ་གང་དག་ཡིན་པ་ཡང་ཧ་གོ་གི་ཡོད། འཇིག་རྟེན་མི་ཡི་ལུགས་སྲོལ་དང་མི་མཐུན་པའི་བྱ་བ་གང་དག་ཡིན་པ་ཡང་ཧ་གོ་གི་ཡོད་རེད་དེ།
    ཡིན་ན་ཡང་འདོད་ཆགས་ཤུགས་ཆེན་པོ་ཞིག་བརྟས་པ་དང་ཞེ་སྡང་ཤུགས་ཆེན་པོ་ཞིག་རྒྱས་པ་ལ་བརྟེན་ནས་ཡག་པོ་གང་དག་ཡིན་པ་ཡང་བརྗེད།
    སྡུག་པོ་གང་དག་ཡིན་པ་ཡང་བརྗེད་དེ་བྱེད་མི་ཉན་པའི་སྡུག་པོ་དེ་ཡང་བྱེད། བྱེད་དགོས་པ་དེ་མི་བྱེད།
    དེ་ལྟ་བུའི་ནོར་འཁྲུལ་མང་པོ་ཡོང་གི་ཡོད་རེད། ནོར་འཁྲུལ་དེ་ལ་གཏི་མུག་མངོན་གྱུར་ཟེར་གྱི་ཡོད།
    མ་རིག་པ་མངོན་གྱུར་ཟེར་གྱི་ཡོད། དེ་མུན་ནག་ནང་བཞིན་ང་རང་གིས་ཡག་པོ་གང་དག་ཡིན་པ་དང་སྡུག་པོ་གང་དག་ཡིན་པ་དེ་བརྗེད་ནས་ཧ་གོ་གི་ཡོད་མ་རེད།
    ཧ་མི་གོ་བའི་རྩ་བ་དེ་ག་འདྲ་བྱེད་ཀྱི་ཡོད་རེད་ཟེར་ན།
  19: འདོད་ཆགས་དང༌། ཞེ་སྡང་གཉིས་རྩ་བ་བྱས་ནས་འདོད་ཆགས་དང་ཞེ་སྡང་གཉིས་དང་མཉམ་དུ་གཏི་མུག་དེ་ཡོད།
    གཏི་མུག་དེ་ཤུགས་ཆེན་པོ་ཞིག་འཕེལ་ཡོང་གི་ཡོད་རེད། གཏི་མུག་ཤུགས་ཆེན་པོ་འཕེལ་བ་ལ་བརྟེན་ནས་བྱ་བ་དང་བྱ་བ་མ་ཡིན་པ་ཚང་མ་བརྗེད་འགྲོ་གི་ཡོད།
    དེ་ལྟ་བུའི་ཤུགས་ཆེན་པོ་འཕེལ་སྲིད་པའི་ས་ཆ་དེ་ཡིན་གཅིག་མིན་གཅིག་སྤང་དགོས་སོ། ། གསུམ་པ་དབེན་པ་བསྟེན་པ་ནི།
    ཞེས་གསུངས་ཏེ། རྒྱལ་སྲས་ལག་ལེན་གྱི་དོན་ཚན་གསུམ་པ་དེ་དབེན་པ་བསྟེན་པ་རེད། སྤྱིར་དབེན་པ་ཟེར་བ་དེ་ལ་དཔེ་ཞིག་བཞག་ན་ཉིན་མོ་མི་ཡི་རྒྱུ་འགྲུལ་མེད་ཅིང༌།
    མཚན་མོ་སྒྲ་ཡི་ཀླག་ཅོར་མེད་པ་སྟེ། ཉིན་མོ་མི་ཧ་ཅང་འགྲོ་མཁན་མེད་པ་ཞིག་དང༌། མཚན་མོ་འུར་སྒྲ་ཅོར་སྒྲ་མང་པོ་མེད་པ་དེ་ལ་དབེན་པ་ཟེར།
    དེ་ཡང་སྤྱིར་བཤད་ན་གཙོ་བོ་ནི་ནང་གི་སེམས་གལ་ཆེ་ཡི་ཡོད་རེད་མ་གཏོགས། སྒྲ་ཙམ་ཡང་མེད་པ་ཞིག་ཞེ་དྲག་ཡོང་གི་མ་རེད།
    གཅིག་བྱས་ན་སྒོམ་བརྒྱབ་དུས་སྒྲ་ཡི་གནོད་པ་འདྲ་པོ་ཡོང་གི་རེད། དེ་ཡིན་ན་ཡང་སྒྲ་དེ་ལ་རྩད་གཅོད་བྱས་ན་མི་ཡི་སྒྲ་མིན་ན་ཡང་བྱ་དང་བྱིའུ་ཡི་སྒྲ་བསྒྲག་གིས་རེད།
    དེ་མིན་ན་ཡང་ཆུ་ཡི་སྒྲ་དང་རླུང་གི་སྒྲ་བསྒྲག་གིས་རེད། དེ་མིན་ན་ཡང་སྐབས་འགར་ཨམ་ཅོག་ནང་ནས་ཀྲོང་ཀྲོང་ཟེར་བའི་སྐད་རྒྱག་གི་རེད།
    དེ་འདྲ་བྱེད་དུས་སྒྲ་མེད་པ་ལ་ཞེ་དྲག་བྲོས་འགྲོ་ས་ཡོད་མ་རེད། དེའི་ཕྱིར་ན་སྤྱིར་བཏང་གི་དབེན་པ་བསྟེན་དགོས་ཀྱི་ཡོད་རེད།
  20: དབེན་པ་བསྟེན་སའི་དབེན་པའི་རྒྱུ་མཚན་དེ་གོང་དུ་རྣམ་པ་གསུམ་གསུངས་པ་དེ་ལ། ཡུལ་ངན་སྤོང་པས་ཉོན་མོངས་རིམ་གྱིས་འགྲིབ།
    །ཅེས་པས་ཞེ་སྡང་སྐྱེ་བའི་ཡུལ་དང༌། འདོད་ཆགས་སྐྱེ་བའི་ཡུལ་དེ་ལ་ཏོག་ཙམ་བཟུར་ན་ཉོན་མོངས་པ་དེ་རིམ་གྱིས་ཏོག་ཙམ་ཤུགས་ཆུང་དུ་འགྲོ་གི་རེད།
    ད་ལྟ་ང་རང་ཚོ་སོ་སོ་སྐྱེ་བོ་ཡིན་དུས་ཁ་ཐུག་ལ་ཉོན་མོངས་པ་བཀག་དགོས་ན་ཏོག་ཙམ་དཀའ་ལས་ཁག་པོ་ཡོད་རེད།
    ཡུལ་ངན་པ་དེ་སྤང་སྟེ་ཏོག་ཙམ་ཕར་བཟུར་ན་ཉོན་མོངས་པ་དེ་ཏོག་ཙམ་ཤུགས་ཆུང་དུ་འགྲོ་བས།
    ཉོན་མོངས་པ་རིམ་གྱིས་འགྲིབ་ཀྱི་རེད། གཅིག་བྱས་ན་དེ་ལ་དབེན་པ་གོ་ཡི་རེད། དབེན་པ་གཉིས་པ་དེ་རྣམ་གཡེང་མེད་པར་ཞེ་དྲག་གཡེང་ས་མེད་པ་ལྟ་བུ་བྱས་ནས་མ་ཡེངས་པ་ཞིག་བྱས་ན།
    སེམས་དེ་སྐབས་སྐབས་ལ་ཚེ་འདི་རང་ལ་གཡེང་བ། སྐབས་སྐབས་ལ་སྐད་ཆ་དང་ནང་གཏམ་ལ་སོགས་པ་ལ་གཡེང་བ།
    སྐབས་སྐབས་ལ་རང་གི་རྣམ་རྟོག་ལ་གཡེང་འགྲོ་བ་དེ་འདྲ་ཡོང་གི་རེད། གཡེང་བ་དེ་ཏོག་ཙམ་ཕར་གཡུགས་ན་དེ་ནས་ཆོས་བྱེད་པའི་དུས་སྐབས་འདྲ་པོ་དེ་ཞེ་དྲག་ཡག་པོ་ཞིག་ཐོབ་ཀྱི་ཡོད་རེད།
    གཡེང་འགྲོ་དུས་ཆོས་བྱེད་པའི་དུས་སྐབས་འདྲ་པོ་དེ་རྩ་བ་ནས་ཐོབ་མི་ཐུབ། དེའི་ཕྱིར་ན་དགེ་སྦྱོར་ངང་གིས་འཕེལ་ཟེར།
    རྣམ་གཡེང་དེ་ཚོ་ཏོག་ཙམ་སྤང་ན་དགེ་སྦྱོར་དེ་རང་ཤུགས་ཀྱིས་འཕེལ་ཐུབ། དེ་ལྟ་བུ་ཉོན་མོངས་པ་ཆགས་སྡང་ཡང་མེད་པ་དང་རྣམ་གཡེང་ཡང་མེད་པ་བྱས་ན་རིག་པ་དེ་ཤིན་དུ་དྭངས་ཤིང་གསལ་པོ་འདྲ་བ་ཞིག་ཡོང་ཐུབ།
  21: དེའི་སྟེང་ལ་ང་རང་གི་སེམས་དེ་ཕབ་ན་དེ་ནས་དངོས་གནས་ངེས་ཤེས་ཡག་པོ་ཞིག་སྐྱེས་ཀྱི་རེད།
    དེ་ལྟ་བུའི་དབེན་པ་བསྟེན་པ་དེ་བྱང་ཆུབ་སེམས་དཔའ་རྣམས་ཀྱིས་ལག་ཏུ་ལེན་དགོས་པ་ཞིག་ཡིན་ནོ།
    ། བཞི་པ་ཚེ་འདི་བློས་བཏང་བ་ནི། ཞེས་གསུངས་ཏེ། རྒྱལ་སྲས་རྣམས་ཀྱིས་ལག་ཏུ་ལེན་པར་བྱ་བའི་དོན་ཚན་བཞི་པ་དེ་ཚེ་འདི་བློས་བཏང་ཟེར་གྱི་ཡོད་ལ།
    ཚེ་འདི་བློས་བཏང་ཟེར་དུས། སྤྱིར་བཏང་གི་ཏོག་ཙམ་ཁྱད་མཚར་པོ་འདྲ་པོ་དང་སྐྲག་དགོས་པ་འདྲ་པོ་ཞིག
    །གཅིག་བྱས་ན་ལས་དང་པོ་པ་ལ་ཡོང་གི་རེད། མི་ཟེར་མཁན་དེ་རྩ་བ་ནས་བློས་བཏང་བཞག་ན་དེ་ཡོང་གི་མ་རེད་སྙམ་པའི་བསམ་པ་སྐྱེས་སྲིད།
    ཡིན་ན་ཡང་ད་ལྟ་འདི་ལ་དོན་དག་ག་འདྲ་གསུང་གི་ཡོད་རེད་ཟེར་ན། ང་རང་གིས་ཚེ་འདི་ལ་རེ་བ་ཧ་ཅང་ཆེན་པོ་དང༌།
    ཞེན་ཆགས་ཆེན་པོ་འདི་འདྲ་མ་བྱེད། རེ་བ་ཧ་ཅང་ཆེན་པོ་དང་ཞེན་ཆགས་ཆེན་པོ་བྱས་ན་ཞེ་དྲག་གིས་ཕན་པ་མེད་ཅེས་གསུངས་པ་རེད།
    སྤྱིར་འཁོར་བའི་འཇིག་རྟེན་འདི་ལ་དོན་དམ་པ་དང༌། ཀུན་རྫོབ་ཀྱི་སྣང་བ་གཉིས་ཡོད། ད་ལྟ་རྒྱལ་སྲས་ལག་ལེན་གྱི་སྐབས་སུ་ཀུན་རྫོབ་ཀྱི་སྣང་བ་དེ་གསུང་གི་ཡོད།
    ཀུན་རྫོབ་ཀྱི་སྣང་བ་ལ་ཡང་ཀུན་རྫོབ་ཁོ་རང་གི་གནས་ལུགས་ཤིག་དང༌། ང་རང་ཚོའི་ཐུན་མོང་གི་སྣང་ཚུལ་ཞིག་ཡོད།
    དེ་ཡི་ནང་ནས་ཀུན་རྫོབ་དེ་ད་ལྟ་འདིར་ག་རེ་གསུངས་གི་ཡོད་རེད་ཟེར་ན། ཀུན་རྫོབ་ཀྱི་གནས་ལུགས་འདྲ་པོ་ཞིག་ལ་ཡིན་གསུངས་ཀྱི་ཡོད་རེད།
  22: ད་ལྟ་ང་རང་ཚོའི་སྣང་ཚུལ་ལ་ཚེ་འདི་ཧ་ཅང་གལ་ཆེན་པོ་ཡིན་པ། དེ་ལ་ཞེན་ཆགས་ཆེན་པོ་བྱེད་དགོས་ཀྱི་ཡོད་པ་འདྲ་པོ་ཞིག་མཐོང་གི་ཡོད།
    དེ་བྱས་ན་ཞེ་དྲག་ཕན་ཐོགས་ཆེན་པོ་ཡོང་གི་ཡོད་མ་རེད། ཏོག་ཙམ་སེམས་པ་དེ་ལྷོད་ཙམ་ཞིག་དང༌།
    ཏོག་ཙམ་ཞེན་ཆགས་ཆུང་ཙམ་བྱས་ན་ཚེ་འདི་ལ་ཡང་བདེ་པོ་ཡོང་བ་དང༌། དོན་དག་ཆེན་པོ་འགྲུབ་ཐུབ་པ་ལྟ་བུ་ཞིག་ཡོང་གི་ཡོད།
    ཚེ་འདི་བློས་བཏང་དགོས་པའི་རྒྱུ་མཚན་འདྲ་པོ་དེ་ག་འདྲ་ཞིག་རེད་ཟེར་ན། ང་རང་ཚོས་དུས་རྒྱུན་དུ་གཉེན་དང་བཤེས་ལ་ཧ་ཅང་བརྩེ་བ་ཆེན་པོ་དང་ཞེན་ཆགས་ཆེན་པོས་རྩ་བ་ནས་སོ་སོར་འབྲལ་ཐབས་མེད་པ་ལྟ་བུ་ཞིག་བསམ་གྱི་ཡོད།
    དེ་འདྲའི་བསམ་བློ་བཏང་ཚུལ་དེ་ཏོག་ཙམ་འགྲིག་གི་མ་རེད། ང་རང་ཚོའི་གཉེན་དང་བཤེས་དེ་ཚོ་ཡུན་རིང་པོ་ལ་འགྲོགས་འགྲོ་ཡི་རེད་དེ།
    ཡིན་ན་ཡང་ཐ་མ་ཡིན་གཅིག་མིན་གཅིག་སོ་སོར་འབྲལ་དགོས་པ་ཞིག་རེད། སོ་སོར་འབྲལ་བའི་སྐབས་ལ་ཡང་དེ་ཙམ་གྱི་སྡུག་བསྔལ་ཆེན་པོ་ཞིག་བྱེད་དགོས་པ་དང༌།
    ད་ལྟ་མཉམ་དུ་བསྡད་པའི་སྐབས་ལ་ཡང་མ་འོངས་པ་ལ་ག་འདྲ་བྱེད་ན་ཡང་འབྲལ་འགྲོ་ཡི་རེད་བསམ་པ་མ་གཏོགས།
    དེ་ལྟ་བུའི་རྟག་པ་དང་ལྡན་པའི་འདུ་ཤེས་འདྲ་པོ་མ་བཞག་ན་ཞེ་དྲག་ཡག་པོ་ཡིན་པ་དང༌། དེ་བཞིན་དུ་ང་ཚོའི་ནོར་དང་ལོངས་སྤྱོད་དེ་ཚོ་ལ་ཞེན་ཆགས་ཧ་ཅང་ཆེན་པོ།
    རྩ་བ་ནས་བརླག་ཐབས་མེད་པ། བོར་ཐབས་མེད་པ་རྟག་པར་ང་རང་དང་མཉམ་དུ་ཡོད་པ་འདྲ་པོ་ཞིག་བསམ་གྱི་ཡོད།
  23: ཡིན་ན་ཡང་དེ་ལ་ཡང་དེ་ཙམ་མེད། ང་རང་གིས་རྒྱུན་དུ་དཀའ་ལས་བརྒྱབ་ནས་འབད་པས་སྒྲུབ་ཀྱི་ཡོད།
    འབད་པས་བསྒྲུབས་པའི་ནོར་དང་ལོངས་སྤྱོད་རང་གིས་བལྟས་ན་ཧ་ཅང་རྩ་ཆེན་པོ། གལ་ཆེན་པོ།
    འདི་ཡིན་གཅིག་མིན་གཅིག་མཛེས་པོ། ཡག་པོ་ཞིག་བསམ་གྱི་ཡོད། འོན་ཀྱང་སྐབས་ཞིག་ལ་ཁོ་རང་ཤུལ་དུ་ལུས་ནས་ང་རང་ཟུར་དུ་ཐོན་དགོས་པ་དེ་ཡིན་གཅིག་མིན་གཅིག་མཛའ་བཤེས་ཀྱི་སེམས་ཅན་གྲོགས་པོ་ཡིན་ན་ཡང་སོ་སོར་འབྲལ་འགྲོ་གི་རེད།
    སེམས་མེད་པའི་རྒྱུ་ནོར་ལོངས་སྤྱོད་ཡིན་ན་ཡང་ང་རང་དང་སྐབས་ཤིག་ལ་འབྲལ་འགྲོ་གི་ཡོད།
    དེའི་ཕྱིར་ན་དེ་ལ་དེ་ཙམ་གྱི་ཞེན་ཆགས་ཆེན་པོ་བྱས་ན་ཕན་པ་ཡང་ཡོད་མ་རེད། དེ་ཙམ་གྱིས་ཞེན་ཆགས་ཆེན་པོ་ཞིག་བྱེད་དགོས་པ་གང་ཡང་མེད་དོ།
    ། དེའི་དང་པོ་དངོས་གཞི་དང༌། གཉིས་པ་དེ་ནོར་ལོངས་སྤྱོད་རེད། གསུམ་པ་དེ་གང་ལ་ཞེན་ཆགས་ཆེན་པོ་བྱེད་ཀྱི་ཡོད་དམ་ཟེར་ན།
    ང་རང་གི་ལུས་དེ་ལ་ཞེན་ཆགས་ཆེན་པོ་བྱེད་ཀྱི་ཡོད། ཞེན་ཆགས་ཆེན་པོ་བྱེད་པ་དེ་གནས་སྐབས་ང་རང་གི་ལུས་འདི་ལ་སྲུང་སྐྱོབ་བྱས་ན་ཡག་པོ་རེད་དེ།
    ཡིན་ན་ཡང་རྟག་པ་བརྟན་པོ་རྐྱང་རྐྱང་གིས་དོན་བྱེད་ནས་བསམ་བློ་བཏང་ན་ཏོག་ཙམ་འགྲིག་གི་མེད།
    ལུས་དེ་སྙན་ངག་གི་གཟུགས་སུ་བཀོད་ན་མགྲོན་ཁང་ལྟ་བུ་ཞིག་རེད། མགྲོན་ཁང་སྐྱིད་པོ་ཅི་འདྲ་ཡོད་ན་ཡང་ཞག་པོ་ཁ་ཤས་བསྡད།
    དེ་ནས་འབྲལ་འགྲོ་གི་རེད། དཔེ་དེ་བཞིན་དུ་ང་རང་ཚོའི་ལུས་དེ་མགྲོན་ཁང་ལྟ་བུ་ཞིག་རེད།
  24: ལོ་ཁ་ཤས་ཤིག་ལ་ང་རང་གིས་བདག་པོ་བརྒྱབ་ནས་ང་རང་གི་རྣམ་ཤེས་དེ་སྡོད་ཀྱི་རེད། ཡིན་ན་ཡང་རྣམ་ཤེས་མགྲོན་པོ་དེ་ཡིས་སྐབས་ཤིག་ལ་ལུས་ཀྱི་མགྲོན་ཁང་དེ་བོར་དགོས་པར་འགྱུར།
    དེའི་ཕྱིར་ན་དེ་ཙམ་གྱི་ཞེན་ཆགས་མི་བྱེད་པར་གཙོ་བོ་ང་རང་གིས་ག་རེ་བྱེད་དགོས་ཀྱི་རེད་ཟེར་ན།
    དེ་ལ་ཆགས་ཞེན་སྤངས་ནས་དམ་པའི་ཆོས་ལ་བརྩོན་ཐུབ་པ་དེ་ཤིན་ཏུ་གལ་ཆེན་པོ་ཡིན་ནོ། ། ལྔ་པ་གྲོགས་ངན་སྤོང་ཚུལ་ནི།
    ཞེས་གསུངས་ཏེ། དེའི་རྗེས་སུ་ད་ལྟ་དོན་ཚན་ལྔ་པ་དེ་རེད། སྤྱིར་ང་རང་ཚོའི་སེམས་དེ་ཏོག་ཙམ་བསྒྱུར་སླ་བ་ཞིག་ཡོད།
    སྤྱིར་བཏང་སྐབས་སྐབས་ལ་ང་རང་ཚོའི་སེམས་དེ་ཤེས་རབ་ཆེན་པོ་དང་ལྡན་པ་ང་རང་གིས་འདི་བྱེད་ཀྱི་ཡིན།
    ང་རང་གི་ལམ་ཁ་དེ་འདི་རེད། ང་རང་གིས་འདི་བྱས་ན་ཡག་པོ་མ་རེད། འདི་མ་བྱས་ན་ཡག་པོ་རེད་སྙམ་པའི་བསམ་བློ་བཏང་ཐུབ།
    དེ་ཡང་སྐབས་སྐབས་ལ་གྲོགས་ལྟ་བུ་ཁོར་ཡུག་གིས་སྐྱོན་ཆེན་པོ་བརྒྱབ་ཀྱི་ཡོད། དེ་དག་གི་ཕན་ཐོགས་ཡང་ཆེན་པོ་ཡོང་གི་ཡོད།
    རྒྱུ་མཚན་དེའི་ཕྱིར་ན་ང་རང་གི་སེམས་པ་དེ་ཅོལ་ཆུང་བ་བྱིས་པ་དང་འདྲ་བ་ཧ་ཅང་བསྒྱུར་སླ་བ།
    ཧ་ཅང་སེམས་ཐག་མི་ཆོད་པ་དེ་འདྲ་ཡོང་གི་ཡོད། དེའི་ཕྱིར་ན་ཡིན་གཅིག་མིན་གཅིག་ང་རང་གི་ཟུར་དུ་གྲོགས་བཟང་པོ་ཞིག་ཡོད་དགོས།
    གྲོགས་ངན་པ་ཞིག་དང་མཉམ་དུ་མ་འགྲོགས་ན་ཡག་པོ་རེད། དེས་ན། གྲོགས་ངན་སྤང་བ་རྒྱལ་སྲས་ལག་ལེན་ཡིན།
    །
  25: ཞེས་གྲོགས་ངན་པ་དེ་ཡིན་གཅིག་མིན་གཅིག་སྤང་དགོས་ཀྱི་རེད། གྲོགས་ངན་པ་ཟེར་མཁན་དེ་ཡང་ང་རང་ཚོའི་བསམ་བློས་བརྟག་དཔྱད་བྱེད་དུས་གྲོགས་བཟང་པོ་དེ་ག་འདྲ་ཡིན་པ།
    གྲོགས་ངན་པ་དེ་ག་འདྲ་ཡིན་པ། ང་རང་གིས་དེ་ལ་བསམ་བློ་ཞིག་བཏང་ན་ཧ་ཅང་གསལ་པོ་ཞིག་ཧ་གོ་གི་མེད།
    སྐབས་སྐབས་ལ་ཏོག་ཙམ་དེ་འདྲ་ཧ་གོ་གི་རེད་མོད། འོན་ཀྱང་གྲོགས་ངན་པ་ཞིག་རེད་སྙམ་ནས་ནོར་བསྡད་པ་དང༌།
    གྲོགས་པོ་བཟང་པོ་ཞིག་ལ་ངན་པ་ཞིག་རེད་སྙམ་ནས་ནོར་བསྡད་པ་ཡོང་སྲིད་ཀྱི་རེད། སྐབས་འདིར་སངས་རྒྱས་ཀྱི་བཀའ་དང༌།
    མཁས་གྲུབ་ཆེན་པོ་རྣམས་ཀྱི་བསྟན་བཅོས་དང༌། བླ་མ་བཟང་པོའི་གདམས་ངག་དང་མཐུན་པའི་གྲོགས་བཟང་པོ་འདི་ཡིན།
    གྲོགས་ངན་པ་འདི་ཡིན་ཞེས་གསལ་པོར་གསུངས་ཡོད། དེའི་ནང་ནས་དང་པོ་གྲོགས་ངན་པ་དེ་ཡི་མཚན་ཉིད་ཅིག་གསུངས་ཡོད།
    གྲོགས་ངན་པ་སྤང་དགོས་ཀྱི་རེད། གྲོགས་ངན་པ་དེ་གང་རེད་ཟེར་ན་གང་དང་འགྲོགས་ན། མི་གཅིག་དང་མཉམ་དུ་འགྲོ་ན་སྐབས་སྐབས་ལ་དུག་གསུམ་འཕེལ་བ།
    དུག་ཟེར་བ་ནི། སྤྱིར་སངས་རྒྱས་ཐུགས་རྗེ་ཅན་ཐབས་ལ་མཁས་པའི་ཕྱིར་དུག་ཟེར་བའི་མིང་ཞིག་བཏགས་པ་རེད།
    དུག་དེ་ང་རང་ཚོས་ཟོས་ན་ང་རང་ལ་གནོད་ཀྱི་རེད། གཞན་གྱིས་ཟོས་ན་གཞན་ལ་གནོད་ཀྱི་རེད།
    དཔེ་དེ་བཞིན་དུ་འདོད་ཆགས་དང་ཞེ་སྡང་དང་གཏི་མུག་གསུམ་པོ་དེ་གང་ལྟར་ཡང་རང་གི་རྒྱུད་ལ་ཡོད་པ་དང་གཞན་གྱི་རྒྱུད་ལ་ཡོད་ན་ཏོག་ཙམ་གནོད་པ་ལྟ་བུ་ཡོང་གི་ཡོད།
  26: རྒྱུ་མཚན་དེའི་ཕྱིར་ན་ནང་པ་སངས་རྒྱས་པའི་ཐུན་མོང་མ་ཡིན་པའི་མིང་ལ་དུག་གསུམ་ཞེས་གསུངས་ཀྱི་ཡོད།
    དེ་ལྟ་བུའི་དུག་གསུམ་དེ་མི་ཞིག་དང་འགྲོགས་ན་སྐབས་སྐབས་ལ་འདོད་ཆགས་ཆེ་རུ་ཆེ་རུ་འགྲོ་བ་ལྟ་བུ་དང༌།
    སྐབས་སྐབས་ལ་ཞེ་སྡང་ཆེ་རུ་ཆེ་རུ་འགྲོ་བ་ལྟ་བུ། སྐབས་སྐབས་ལ་བླང་བྱ་འདི་ཡིན་པ་དང༌།
    དོར་བྱ་འདི་ཡིན་ཟེར་བ་དེ་བརྗེད་ནས་ཕར་གཏི་མུག་གི་རང་བཞིན་དེ་རིམ་གྱིས་རིམ་གྱིས་འཕེལ་འགྲོ་བ།
    དེ་ནས་ཤུགས་ཆེ་རུ་ཆེ་རུ་འགྲོ་བ། བརྟན་དུ་བརྟན་དུ་འགྲོ་བ་ལྟ་བུ་ཞིག་ཡོང་གི་འདུག་ན་གྲོགས་པོ་དེ་ཡག་པོ་མ་རེད།
    ང་རང་ལ་གནོད་ཀྱི་ཡོད་རེད་ལ། ཁོ་རང་ལ་ཡང་གནོད་ཀྱི་ཡོད་རེད། གཞན་ལ་ཡང་གནོད་ཀྱི་ཡོད་རེད།
    དེ་བཞིན་དུ་སྐྱོན་གྱི་ཆ་ནས་སྐྱོན་ཡར་འཕེལ་འགྲོ་བ། ཡོན་ཏན་གྱི་ཆ་ནས་ཡོན་ཏན་མར་འགྲིབ་འགྲོ་བ་དེས་ན།
    ཐོས་བསམ་སྒོམ་པའི་བྱ་བ་ཉམས་པར་འགྱུར་བ་དང༌། སྤྱིར་ང་རང་གི་འདི་ཕྱི་གཉིས་ཀ་ལ་ཕན་པ་ཡོད་པ་ནི་ཐོས་པ་རེད།
    ཐོས་པ་ནི་ཆོས་ཉན་དགོས་ཀྱི་ཡོད། ཉན་པའི་དོན་དེ་ལ་བསམ་བློ་མང་པོ་བཏང་ནས་ངེས་པར་དུ་སེམས་ཀྱི་སྟེང་དུ་ཐག་ཆོད་པའི་བསམ་པ་བྱེད་དགོས་ཀྱི་ཡོད།
    བསམ་པར་བྱས་ནས་ང་རང་གི་སེམས་ལ་དངོས་གནས་བཅོས་བསྒྱུར་ཐུབ་པའི་ཕྱིར་དུ་སྒོམ་རྒྱབ་དགོས་པར་གདའ།
    དེ་འདྲ་བྱེད་དུས་དེ་གསུམ་ཀའི་བྱ་བ་དེ་མི་ཞིག་དང་འགྲོགས་པ་ལ་བརྟེན་ནས་ཐོས་པ་ཡང་ཆུང་དུ་ཆུང་དུ་འགྲོ་བ།
    བསམ་པ་ཡང་ཞེ་དྲག་བྱེད་མི་ཐུབ་མཁན།
  27: སྒོམ་པ་ཡང་ཞེ་དྲག་བྱེད་མི་ཐུབ་མཁན། ཐོས་བསམ་སྒོམ་གསུམ་ལ་ནུས་པ་ཆུང་དུ་ཆུང་དུ་འགྲོ་བ།
    ཐོས་བསམ་སྒོམ་གསུམ་ལ་བརྩོན་འགྲུས་ཆུང་དུ་ཆུང་དུ་འགྲོ་མཁན་དེ་འདྲའི་གྲོགས་པོ་དེ་ཡག་པོ་མ་ཡིན་པའི་ཕྱིར་ན།
    གྲོགས་པོ་ངན་པ་དེ་སྤངས་བར་བསྟན་པ་རེད། བྱམས་དང་སྙིང་རྗེ་མེད་པར་བསྒྱུར་བྱེད་པ་ཟེར་བ་དེ།
    སྤྱིར་རང་གི་དོན་ལ་དུག་གསུམ་ཆུང་དུ་འགྲོ་དགོས་པ་དེ་དང༌། ཐོས་བསམ་སྒོམ་གསུམ་གོང་འཕེལ་དུ་འགྲོ་དགོས་པ་ཞིག་རེད།
    གཞན་དང་གཤིབ་པའི་སྐབས་སུ་གཞན་ལ་སེམས་བདེ་བ་དང་ལྡན་པའི་བྱམས་པ་དང༌། སྡུག་བསྔལ་དང་བྲལ་བའི་སྙིང་རྗེ་ཡག་པོ་ཞིག་ཡོད་ན་ཀུན་དང་མཐུན་པའི་ཡག་པོ་ཞིག་ཡོང་གི་ཡོད།
    ད་ལྟ་མི་ཞིག་དང་འགྲོགས་ན་སྐབས་སྐབས་ལ་བྱམས་པ་ཆུང་དུ་ཆུང་དུ་འགྲོ་བ་དང༌། སྙིང་རྗེ་ཆུང་དུ་ཆུང་དུ་དེ་འདྲར་བསྒྱུར་འགྲོ་མཁན་གྱི་གྲོགས་པོ་ཡོང་སྲིད་ཀྱི་རེད།
    ང་རང་གིས་བརྟག་དཔྱད་བྱེད་དུས་འདི་གྲོགས་པོ་དེ་དང་མཉམ་དུ་འགྲོགས་ན་སྐྱོན་དེ་འདྲ་ཡོང་གི་འདུག་སྙམ་ནས་གྲོགས་ངན་པ་དེ་ཕར་སྤངས་བཞག་པ་དེ་རྒྱལ་སྲས་བྱང་ཆུབ་སེམས་དཔའ་རྣམས་ཀྱིས་གྲོགས་ངན་སྤོང་ཚུལ་གྱི་ལག་ལེན་ཡིན་ནོ།
    ། དྲུག་པ་བཤེས་གཉེན་བསྟེན་པ་ནི། ཞེས་གསུངས་ཏེ། དྲུག་པ་དེ་ཡིན་གཅིག་མིན་གཅིག་གྲོགས་བཟང་པོ་ཞིག་བསྟེན་དགོས་པར་བསྟན་པ་རེད།
    དེ་ལ་བཤེས་ཟེར་དུས་གྲོགས་པོ་ལྟ་བུ་དང༌། གཉེན་ཟེར་དུས་ང་རང་དང་ཏོག་ཙམ་ཉེ་བར་འགྲོ་མཁན་ལྟ་བུ་ཞིག་རེད།
    གང་ཡིན་ན་ཡང་རུང་སྟེ་ཡག་པོ་ཞིག་ཡིན་ན་དེ་ལ་ཧ་ཅང་རྩ་ཆེན་པོ་རྩིས་དགོས་ཀྱི་རེད།
  28: དཔེ་མི་སྲིད་པའི་རྩ་ཆེན་པོར་རྩིས་དགོས་ཀྱི་རེད། རྩ་ཆེན་པོར་རྩིས་ཚུལ་ནི། དཔེར་ན་ང་རང་ཚོས་དུས་རྒྱུན་དུ་རྩིས་ཆེ་ཤོས་ལྟ་བུ་དེ་རང་གི་ལུས་པོ་ལ་བྱེད་ཀྱི་ཡོད་རེད།
    དེ་ལས་ཀྱང་གཅེས་པར་འཛིན་པའི་གྲོགས་པོ་དེ་ང་རང་ལ་མེད་དུ་མི་རུང་བ་འདྲ་པོ་ཞིག་ཡིན་སྙམ་ནས་རྩ་ཆེན་པོར་རྩིས་ཀྱི་ཡོད།
    དེ་རྩ་ཆེན་པོ་རྩིས་དགོས་པའི་གྲོགས་པོ་དེ་གང་རེད་ཟེར་ན། གང་ཞིག་བསྟེན་ན་ཉེས་པ་ཟད་འགྱུར་ཞིང༌།
    །ཟེར་བ་དེ་ལྟ་བུའི་དགེ་བའི་བཤེས་གཉེན་དེ་བསྟེན་ན་ཉེས་པ་གང་དག་ཟད་ཟེར་ན། གོང་དུ་བཤད་པ་ནི་འདི་ལས་ལྡོག་སྟེ་དུག་གསུམ་པོ་དེ་འཕེལ་འགྲོ་བ་རེད།
    གྲོགས་པོ་བཟང་པོ་དེ་ལ་བརྟེན་ནས་ང་རང་གི་ཉེས་པ་དུག་གསུམ་པོ་དེ་ཚོ་ཅུང་ཟད་ཉུང་དུ་ཉུང་དུ་འགྲོ་བ་དང༌།
    དངོས་གནས་དྲངས་གནས་ཀྱི་ཉུང་དུ་འགྲོ་མ་ཐུབ་ན་ཡང་དུག་གསུམ་པོ་དེ་ཏོག་ཙམ་ཡག་པོ་མ་རེད།
    ཡག་པོ་རེད་མི་འདུག་སྙམ་པ་འདྲ་བའི་བློ་སྐྱེས་ན་ཡང་རིམ་པས་རིམ་པས་ངང་གིས་ཡག་པོར་འགྱུར་འགྲོ་བ་དེ་གཅིག་བྱས།
    དེ་ནས་གཉིས་པ་ཡོན་ཏན་ཡར་ངོའི་ཟླ་ལྟར་འཕེལ་འགྱུར་བ། ཟེར་བ་དེ་ཡང་གོང་ལྟར་ཟེར་གྱིས་ཡོད།
    ཡོན་ཏན་དེ་གང་དག་ཟེར་ན། གོང་དུ་བཤད་པའི་ཐོས་བསམ་སྒོམ་གསུམ་སྟེ་ཐོས་པ་དང་བསམ་པ་དང་སྒོམ་པ་གསུམ་ནི་གྲོགས་ངན་པ་དང་འགྲོགས་ན་ཉམས་འགྲོ་གི་ཡོད།
    གྲོགས་བཟང་པོ་དང་འཕྲད་ན་ཐོས་པ་བསམ་པ་སྒོམ་པ་ཡང་བྱེད་ཐུབ། གནས་སྐབས་ཆུང་ཆུང་ཞིག་མ་གཏོགས་མ་ཐུབ་ནའང་ཉི་མ་རེ་རེ་ཟླ་བ་རེ་རེ་བཞིན་དུ་ཇེ་བཟང་ནས་ཇེ་བཟང་ལ་འགྲོ་ཐུབ་ན་ནི་དེ་ཡག་པོ་རེད།
  29: ཡོན་ཏན་དང་པོ་དེ་རེད། ཡོན་ཏན་གཉིས་པ་དེ་སེམས་ཀྱི་གཏིང་གི་བྱམས་པ་དང་སྙིང་རྗེ་རེད།
    བྱམས་པ་དང་སྙིང་རྗེ་ཡིན་ན་ཡང་སྔར་བྱམས་པ་མེད་མཁན་ཞིག་ཡིན་ན་བྱམས་པ་ཏོག་ཙམ་སླེབས་མཁན།
    བྱམས་པ་ཆུང་ཆུང་ཡིན་ན་བྱམས་པ་ཆེན་པོར་འགྱུར་བ། སྙིང་རྗེ་མེད་པ་ཡིན་ན་སྙིང་རྗེ་ཡོད་པར་འགྱུར་བ།
    སྙིང་རྗེ་ཆུང་ཆུང་ཡིན་ན་སྙིང་རྗེ་ཆེན་པོར་འགྱུར་བ་དེ་འདྲའི་ཡར་ངོའི་ཟླ་བ་ལྟར་རིམ་པས་རིམ་པས་ཆེ་རུ་ཆེ་རུ་འགྲོ་བ།
    ང་རང་གི་གྲོགས་པོ་དེ་ཡི་ཤན་ཤུགས་ཀྱིས་ང་རང་ལ་དེ་འདྲ་ཞིག་བྱུང་སོང༌། དེ་འདྲ་ཞིག་ཡོང་གི་འདུག་སྙམ་པའི་གྲོགས་པོ་ཞིག་འདུག་ན་གྲོགས་པོ་དེ་ཧ་ཅང་རྩ་ཆེན་པོ་རེད།
    དེ་དང་མཉམ་དུ་འགྲོགས་པ། དེ་དང་མཉམ་དུ་སྐད་ཆ་བཤད་པ། དེ་དང་མཉམ་དུ་དགེ་བའི་བྱ་བ་ལ་བརྩོན་པ།
    སྡིག་པ་མི་དགེ་བ་སྤོང་བ་ལ་བརྩོན་རྒྱུ་ནི་གལ་ཆེན་པོ་ཞིག་ཡིན་ནོ། ། བདུན་པ་སྐྱབས་འགྲོ་བསྟན་པ་ནི།
    ཞེས་གསུངས་ཏེ། བདུན་པ་དེ་དཀོན་མཆོག་གསུམ་ལ་སྐྱབས་སུ་འགྲོ་བ་བསྟན་པ་རེད། ང་རང་ཚོ་ནང་པ་སངས་རྒྱས་པའི་ཆོས་སྒོ་ལ་ཞུགས་ནས་དཀོན་མཆོག་གསུམ་ལ་སྐྱབས་སུ་འགྲོ་བ་དེ་བྱང་ཆུབ་སེམས་དཔའ་རྣམས་ཀྱི་ལག་ཏུ་ལེན་པར་བྱ་བ་ཡིན།
    དཀོན་མཆོག་གསུམ་ཟེར་བ་ནི། སྤྱིར་སངས་རྒྱས་དང་ཆོས་དང་དགེ་འདུན་ཏེ་གསུམ་པོ་དེ་ལ་དཀོན་མཆོག་རིན་པོ་ཆེ་རྣམ་པ་གསུམ་ཞེས་གསུངས་ཀྱི་ཡོད།
    དེ་ལ་སྐྱབས་སུ་འགྲོ་ཟེར་བ་ནི། ང་རང་ཚོ་ཚེ་འདི་ལ་ཡིན་ན་ཡང་རུང༌།
  30: འཁོར་བ་འདི་ལ་ཡིན་ན་ཡང་རུང༌། དེ་ཡི་སེམས་ཀྱི་སྟེང་དུ་ཡིན་ན་ཡང་རུང་སྐྱོན་མང་པོ་ཡོང་གི་ཡོད་པ་དང༌།
    བར་ཆད་མང་པོ་ཡོང་གི་ཡོད་པ། འཇིགས་སྐྲག་དང་སྡུག་བསྔལ་མང་པོ་ཞིག་ཡོང་གི་ཡོད། དེ་ལ་འཇིགས་སྐྲག་དང་སྡུག་བསྔལ་དང་སྐྱོན་དེ་ཚོ་མེད་པར་གཏོང་བའི་ཐབས་ཤིག་བྱེད་དགོས་ཀྱི་ཡོད།
    དེའི་ཐབས་ལ་སྐྱབས་སུ་འགྲོ་དགོས་ཀྱི་ཡོད་རེད། སྐྱབས་སུ་འགྲོ་བའི་ཡུལ་དེ་དཀོན་མཆོག་རིན་པོ་ཆེ་རྣམ་པ་གསུམ་རེད།
    དཀོན་མཆོག་གསུམ་གྱི་ནང་ནས་སངས་རྒྱས་ཟེར་བ་དེ། སྤྱིར་ང་རང་ཚོ་ནང་པ་སངས་རྒྱས་པ་ལ་སྐལ་བཟང་གི་སངས་རྒྱས་སྟོང་ཟེར་བ་དེ་འདྲ་ཡོད།
    ཡིན་ན་ཡང་ད་ལྟ་དངོས་སུ་བཞུགས་པ་སངས་རྒྱས་ཤཱཀྱ་ཐུབ་པ་ཟེར་བ་དེ་ད་ལྟ་འཇིག་རྟེན་གྱི་ཁམས་འདིར་བྱོན་ནས་རྒྱ་གར་རྡོ་རྗེ་གདན་ལ་མངོན་པར་རྗོགས་པར་སངས་རྒྱས་ནས།
    ཆོས་ཀྱི་འཁོར་ལོ་ཐོག་མར་སྐོར་བ་པོ་སངས་རྒྱས་ཤཱཀྱ་ཐུབ་པ་དེ་ལ་སངས་རྒྱས་ཟེར་རོ། ། དམ་པའི་ཆོས་ཀྱི་དབང་དུ་བྱས་ན།
    དེ་ཡིས་སེམས་ཅན་མང་པོ་ཡི་དོན་མཛད་ཀྱི་ཡོད། སེམས་ཅན་མང་པོ་སྡུག་བསྔལ་ལས་སྐྱབས་ཀྱི་ཡོད།
    དེས་ཇི་ལྟར་སྐྱབས་ཀྱི་ཡོད་དམ་ཟེར་ན། སངས་རྒྱས་བཅོམ་ལྡན་འདས་ཀྱི་ཞལ་ནས། འགྲོ་བའི་སྡུག་བསྔལ་ཕྱག་གིས་མི་སེལ་ལ།
    །ཞེས་གསུངས་པ་སེམས་ཅན་གྱི་སྡུག་བསྔལ་དེ་སངས་རྒྱས་ཀྱི་ཕྱག་གིས་ལེན་ཐུབ་བམ་ཟེར་ན་ལེན་ཐུབ་ཀྱི་མ་རེད།
    ཐུབ་རྣམས་སྡིག་པ་ཆུ་ཡིས་མི་འཁྲུད་ཅིང༌། །ཟེར་ན་སེམས་ཅན་གྱི་སྡིག་པ་དེ་ཆུ་ཡིས་འཁྲུད་ཀྱི་རེད་དམ་ཟེར་ན་འཁྲུད་ཀྱི་ཡོད་པ་མ་རེད།
  31: དེ་བཞིན་དུ། ཉིད་ཀྱི་རྟོགས་པ་གཞན་ལ་འཕོ་མི་མཛད། །ཅེས་ཁོང་རང་གི་ཐུགས་ཀྱི་ཡོན་ཏན་དེ་ཚོ་གཞན་ལ་གནང་ནས་དེ་ཡིས་སྡུག་བསྔལ་ལས་སྐྱབས་ཀྱི་ཡོད་པ་རེད་དམ་ཟེར་ན་དེ་ཡང་མ་རེད།
    འོ་ན་ཇི་ལྟར་གནང་གི་ཡོད་དམ་ཟེར་ན། ཆོས་ཉིད་ཞི་བ་བསྟན་པས་གྲོལ་བར་འགྱུར། །ཞེས་ཁོང་གི་དམ་པའི་ཆོས་དེ་ཞི་བ།
    རང་གི་རྒྱུད་ཞི་བ་དང་གྲོལ་བར་བྱེད་པའི་དམ་པའི་ཆོས་དེ་འདི་འདྲ་བྱས་ནས་ཉམས་སུ་ལེན་དགོས་ཀྱི་རེད།
    སེམས་ཅན་ཐམས་ཅད་སྡུག་བསྔལ་ལས་སྐྱོབས་ཀྱི་ཡོད་རེད་གསུངས། རྒྱུ་མཚན་དེའི་ཕྱིར་ན་སངས་རྒྱས་བཅོམ་ལྡན་འདས་དེ་ལ་ང་རང་ཚོས་ལམ་སྟོན་པ་པོ་ཞེས་སྐྱབས་སུ་འགྲོ་བ་དང༌།
    ཁོང་གིས་ཆོས་ཞི་བ་དེ་བསྟན་བཞག་པ་དེ་ལ་འདུལ་བ། མདོ་སྡེ། མངོན་པ་སྟེ། ལྷག་པ་ཤེས་རབ་ཀྱི་བསླབ་པ་གཙོ་བོར་བསྟན་པ་མངོན་པ།
    ལྷག་པ་ཏིང་ངེ་འཛིན་གྱི་བསླབ་པ་གཙོ་བོར་བསྟན་པ་མདོ་སྡེ། ལྷག་པ་ཚུལ་ཁྲིམས་ཀྱི་བསླབ་པ་གཙོ་བོར་བསྟན་པ་འདུལ་བ་ཟེར་བ་དེ་འདྲ་བསྟན་ཡོད།
    རང་གི་ལམ་ལྟ་བུའི་ཆོས་ལ་ལམ། དེ་ནས་དགེ་འདུན་དེ་དམ་པའི་ཆོས་བསྒྲུབས་མྱོང་མཁན། དམ་པའི་ཆོས་ལ་ཐོས་བསམ་སྒོམ་གསུམ་བྱེད་མྱོང་མཁན་དེ་ཚོ་རང་གི་ལམ་སྒྲུབ་པའི་གྲོགས་ལྟ་བུ་ཞིག་བྱས་ནས།
    ད་ལྟ་ཁྱེད་རང་ཏོག་ཙམ་ནོར་གྱི་འདུག །ད་ལྟ་ཁྱེད་རང་ཡག་པོ་ཞེ་དྲག་འདུག །ད་དུང་ཡང་བརྩོན་འགྲུས་བྱེད་དགོས་ས་འདུག་ཟེར་མཁན་དེ་འདྲ་ཞིག་ལ་ལམ་སྒྲུབ་པའི་གྲོགས་ཀྱི་ཚུལ་དུ་སྐྱབས་སུ་འགྲོ་བ་སྟེ་དཀོན་མཆོག་གསུམ་ལ་སྐྱབས་སུ་འགྲོ་བ་དེ་ང་རང་ཚོ་ནང་པ་སངས་རྒྱས་པའི་ཆོས་ཀྱི་སྒོ་ལ་ཞུགས་པའི་ནང་དོན་གལ་ཆེ་ཤོས་དེ་ཡིན།
  32: དེ་ལྟ་བུའི་དཀོན་མཆོག་ལ་སྐྱབས་སུ་འགྲོ་ན་བསླུ་བ་ཡོད་མ་རེད་ལ། དེ་འདྲ་བྱས་ནས་གོམ་པ་དེ་བརྒྱབ་ན་རང་ཉིད་འཁོར་བའི་སྡུག་བསྔལ་ལས་གྲོལ་ཐུབ་པ་དང༌།
    ཉོན་མོངས་པ་ལས་གྲོལ་ཐུབ་པ་ཞིག་ཡོང་གི་ཡོད་རེད་མ་གཏོགས། གཞན་རང་ཡང་འཁོར་བའི་བཙོན་རར་བཅིངས་པ་ཡིས།
    །ཞེས་འཁོར་བ་ལ་བཅིངས་བསྡད་པའི་འཇིག་རྟེན་གྱི་ལྷ་དེ་ཚོ་ལ་སྐྱབས་སུ་འགྲོ་ན་ཟེར་བ་འདིར་གཙོ་ཆེ་ཤོས་ལྟ་བུ་དེ་བོད་ཀྱི་སྐྱེས་པ་ཕོ་མོ་ཐམས་ཅད་ལ་བསླབ་བྱ་བརྒྱབ་གནང་པ་རེད།
    བོད་ལ་སྐྱེས་པ་ཕོ་མོ་མང་པོ་ཞིག་གིས་སྤྱིར་དམ་པའི་ཆོས་ཀྱི་སྒོ་ལ་ཡང་དག་པར་ཞུགས་པ་ནས་དཀོན་མཆོག་གསུམ་ལ་སྐྱབས་སུ་ཞུས་ཀྱི་ཡོད།
    ཡིན་ན་ཡང་ཁ་ཤས་ཀྱི་ལུགས་སྲོལ་ལ་རི་ཡི་ལྷ་དང༌། ཆུ་ཡི་ལྷ་དང༌། ཤིང་གི་ལྷ་ལ་སོགས་པ་ལ་སྐྱབས་སུ་འགྲོ་བ་དེ་འདྲ་བྱེད་ཀྱི་ཡོད་རེད།
    དེ་ཚོ་ལ་སྐྱབས་སུ་སོང་ན་གནས་སྐབས་གནས་སྐབས་ལ་ཕན་བཏགས་ཐུབ་པ་དེ་འདྲ་ཡོང་སྲིད་ཀྱི་རེད་མོད།
    འོན་ཀྱང་མཐར་ཐུག་གི་དབང་དུ་བྱས་ན། ཁོ་རང་ཚོ་འཁོར་བ་ནས་ཐར་ཡོད་མ་རེད། དངོས་གནས་ང་རང་ཚོ་འཁོར་བའི་སྡུག་བསྔལ་ལས་སྐྱོབ་ཐུབ་ཀྱི་ཡོད་མ་རེད།
    དེའི་ཕྱིར་ན་དེ་ཚོ་ལ་སྐྱབས་སུ་མི་འགྲོ་བ་དང་དཀོན་མཆོག་གསུམ་ལ་སྐྱབས་སུ་འགྲོ་བ་དེ་གལ་ཆེན་པོ་རེད་གསུངས་ནས་གདམས་ངག་དེ་འདྲ་གནང་ངོ༌།
    ། སྐྱེས་བུ་ཆུང་ངུའི་ལམ་ནི། ཞེས་གསུངས་ཏེ། སྔོན་འགྲོ་དེ་སོང་ནས། དངོས་གཞི་ལ་སྤྱིར་ལམ་རྣམ་པ་གསུམ་གསུངས་ཡོད།
  33: དེ་ཡང་སྐྱེས་བུ་ཆུང་ངུ༌། སྐྱེས་བུ་འབྲིང༌། སྐྱེས་བུ་ཆེན་པོའི་ལམ་གསུམ་རེད། དེའི་ནང་ནས་སྐྱེས་བུ་ཆུང་ངུ་ཡི་ལམ་དེ་ཚིགས་བཅད་གཅིག་གིས་སྒོ་ནས་བསྟན་ཡོད།
    སྐྱེས་བུ་ཆུང་ངུ་ཡི་ལམ་དེ་གནས་སྐབས་ཆུང་ངུ་རེད་མོད། ཡིན་ན་ཡང་དེ་སྐྱོན་དང་ཡོན་ཏན་གཉིས་ཀྱི་ནང་ནས་ཡོན་ཏན་རེད།
    དེ་ཡིན་གཅིག་མིན་གཅིག་ང་རང་ཚོས་ཉམས་སུ་ལེན་དགོས་ཀྱི་རེད། སྐྱེས་བུ་འབྲིང་གི་ལམ་དེ་ཡང༌།
    སྐྱེས་བུ་འབྲིང་ཙམ་ཡིན་ནའང་ཡོན་ཏན་རེད། ཡོན་ཏན་ཡིན་པའི་ཕྱིར་ན་དེ་བྱང་ཆུབ་སེམས་དཔའ་ཐམས་ཅད་ཀྱིས་ཉམས་ལེན་གནང་དགོས་ཀྱི་རེད།
    སྐྱེས་བུ་ཆེན་པོ་ཡི་ལམ་དེ་ཡིན་གཅིག་མིན་གཅིག་གིས་ཉམས་ལེན་གནང་དགོས་ཀྱི་རེད་གསུངས་པ་རེད།
    སྐྱེས་བུ་ཆུང་ངུའི་ལམ་ཟེར་བ་དེ་སྤྱིར་འཁོར་བ་ལས་ཐར་བའི་ལམ་མ་རེད། གནས་སྐབས་སྡུག་བསྔལ་མེད་པ་དང་བདེ་སྐྱིད་ལྡན་པར་བྱེད་པའི་ཐབས་ཤིག་རེད།
    གནས་སྐབས་ཙམ་ཡིན་པའི་ཕྱིར་ན་དེ་ལ་སྐྱེས་བུ་ཆུང་ངུའི་ལམ་ཟེར་བ་རེད། སྐྱེས་བུ་ཆུང་ངུའི་ལམ་ཡིན་དུས་ངན་སོང་གསུམ་གྱི་སྡུག་བསྔལ་མྱོང་མ་དགོས་པ་ཞིག
    །དེ་ལ་བརྟེན་ནས་གནས་སྐབས་མཐོ་རིས་ལྷ་དང་མིའི་བདེ་སྐྱིད་དང་ལྡན་པ་ཞིག་ཡོང་བའི་ཐབས་ལ་བརྩོན་པར་བྱེད་པ་དེ་ལ་སྐྱེས་བུ་ཆུང་ངུ་ཞེས་ཟེར་རོ།
    ། ངན་སོང་ལྟ་བུ་ཞིག་ཡིན་ན་ཤིན་ཏུ་བཟོད་དཀའ། ངན་སོང་གི་སྐྱེ་འགྲོ་རྣམས་ཟེར་བ་ནི། སྤྱིར་ངན་སོང་གསུམ་ལྟ་བུར་གསུངས་ཡོད།
    དེ་ཡི་ནང་ནས་ང་རང་ཚོ་ཐུན་མོང་གིས་སྤྱོད་ཡུལ་དུ་གྱུར་པ་འདྲ་པོ་ཞིག་ནི་དུད་འགྲོ་རེད།
  34: དུད་འགྲོ་ལ་སྡུག་བསྔལ་གང་དག་ཡོད་རེད་ཟེར་ན་གླེན་ཞིང་ལྐུགས་པའི་སྡུག་བསྔལ་དང༌། དེ་བཞིན་དུ་བཀྲེས་སྐོམ་གྱི་སྡུག་བསྔལ་ལ་སོགས་པ་སྡུག་བསྔལ་མང་པོ་མྱོང་གི་ཡོད།
    དེ་ལ་ང་རང་ཚོས་བལྟས་ན་དངོས་གནས་བསམ་བློ་མ་བཏང་བ་རེད་མ་གཏོགས། དངོས་གནས་བསམ་བློ་བཏང་ན་རང་དེ་ལྟ་བུ་གླེན་ཞིང་ལྐུགས་པའི་སྡུག་བསྔལ་དང་བཀྲེས་ཞིང་སྐོམ་པའི་སྡུག་བསྔལ་ཞིག་མྱོང་ན་ཤིན་ཏུ་བཟོད་མི་ཐུབ་པ་སྟེ་ཤིན་ཏུ་བཟོད་དཀའ་བ་ཞིག་རེད།
    ཤིན་ཏུ་བཟོད་དཀའ་བའི་ངན་སོང་གི་སྡུག་བསྔལ་དེ་རྒྱུ་གང་ལས་འབྱུང་གི་ཡོད་ཟེར་ན། ང་རང་ཚོས་ཚེ་འདི་ལ་སྡིག་པའི་ལས་མི་དགེ་བའི་སེམས་ཀྱི་སྒོ་ནས་བསམ་པ་ངན་པ་བྱེད་པ།
    ངག་གི་སྒོ་ནས་སྐད་ཆ་སྡུག་ཆགས་བཤད་པ། ལུས་ཀྱི་སྒོ་ནས་སྦྱོར་བ་ངན་པ་བྱེད་པ་སྟེ་སྤྱིར་བཏང་གི་ལུས་ཀྱི་མི་དགེ་བ་གསུམ།
    ངག་གི་མི་དགེ་བ་བཞི། ཡིད་ཀྱི་མི་དགེ་བ་གསུམ་ལ་སོགས་པ་ལྟ་བུ་སྡིག་པའི་ལས་སངས་རྒྱས་ཀྱིས་སྡོམ་ནས་བསྡུས་ཏེ་མི་དགེ་བ་བཅུར་གསུངས་ཡོད།
    དེ་ལྟ་བུའི་ང་རང་ཚོའི་སྡུག་བསྔལ་དེ་སྤྱིར་བཏང་གི་སྡིག་པའི་ལས་ཀྱི་འབྲས་བུ་ཡིན་ཞེས་སངས་རྒྱས་བཅོམ་ལྡན་འདས་ཀྱིས་གསུངས་པར་མཛད་པ་རེད།
    དངོས་གནས་དེ་ལྟར་དུ་ཡོང་གི་ཡོད། དེའི་ཕྱིར་ན་ང་རང་ཚོ་བདེ་སྐྱིད་དང་ལྡན་པ་ཡོང་དགོས།
    སྡུག་བསྔལ་དེ་མེད་པར་བྱེད་དགོས་ཀྱི་ཡོད། སྡུག་བསྔལ་དེ་མེད་པར་བྱེད་པ་ལ་དང་པོ་རྒྱུ་སྡིག་པ་དེ་སྤང་དགོས་པས།
    དེ་སྲོག་ལ་བབས་ཀྱང་སྡིག་པའི་ལས་ནམ་ཡང་མི་བྱེད་པར་ང་རང་ཚོས་ཁས་ལེན་དམ་བཅའ་དེ་རྒྱལ་བའི་སྲས་པོ་བྱང་ཆུབ་སེམས་དཔའ་རྣམས་ཀྱིས་ལག་ལེན་ཡིན་ནོ།
    །
  35: སྐྱེས་བུ་འབྲིང་གི་ལམ་ནི། ཞེས་གསུངས་ཏེ། གོང་དུ་སྐྱེས་བུ་ཆུང་ངུའི་ལམ་དེ་ང་རང་ངན་སོང་གི་གནས་སུ་མི་ལྟུང་བའི་ཕྱིར་སྡིག་པ་སྤངས་པ་དང་དགེ་བ་སྒྲུབ་པ་དེ་བྱང་ཆུབ་སེམས་དཔའ་རྣམས་ཀྱིས་ཀྱང་ལག་ཏུ་ལེན་པར་བྱ་བ་ཡིན་པ་གསུངས།
    འདི་རིང་གི་སྐབས་སུ་སྐྱེས་བུ་འབྲིང་གི་ལམ་བསྟན་པ་རེད། དེ་ཡང་སྐྱེས་བུ་འབྲིང་ཡིན་པའི་རྒྱུ་མཚན་དེ་གང་འདྲ་ཡིན་ཟེར་ན།
    སྤྱིར་བཏང་ངན་སོང་གི་སྡུག་བསྔལ་ཙམ་མ་ཡིན་པར། རང་ཉིད་འཁོར་བའི་སྡུག་བསྔལ་འདི་ལས་ཡོངས་སུ་ཐར་བར་འདོད་པའི་བློ་སྐྱེས་པ་ཞིག་ཡིན་པས།
    སྐྱེས་བུ་ཆུང་ངུ་ལས་སྙིང་སྟོབས་ཆེན་པོ་ཤེས་རབ་ཆེན་པོ་བརྩོན་འགྲུས་ཆེན་པོར་གྱུར་ཡོད།
    དེ་ནི་མཆོག་ཏུ་གྱུར་པ་རེད་དམ་ཟེར་ན་མཆོག་ཏུ་གྱུར་པ་མ་རེད། གང་འདྲ་རེད་ཟེར་ན་ང་རང་འཁོར་བའི་སྡུག་བསྔལ་ལས་ཐར་བར་འདོད་པའི་བློ་དེ་རྒྱ་ཆུང་ཆུང་ཞིག་དང༌།
    ང་རང་གཅིག་པོ་བསམ་པ་ཙམ་མ་གཏོགས་སེམས་ཅན་གཞན་དག་འཁོར་བའི་སྡུག་བསྔལ་ལས་སྐྱབས་པ་དང་བདེ་བ་ལ་དགོད་དགོས་པའི་བློ་རྒྱ་ཆེན་པོ་དང་གཏིང་ཟབ་པོ་དེ་འདྲ་ཡོད་མ་རེད།
    དེའི་ཕྱིར་ན་དེ་ལ་སྐྱེས་བུ་འབྲིང་ཞེས་པ་དང༌། དེ་ཡང་ང་རང་ཚོ་འཁོར་བ་ལས་ཐར་འདོད་ཀྱི་དོན་དེ་གཉེར་དགོས་ཀྱི་ཡོད།
    རྒྱུ་མཚན་གང་ཡིན་ཟེར་ན། སྤྱིར་ང་རང་ཚོ་སུ་ཡིན་ན་ཡང་བདེ་སྐྱིད་ཕུན་སུམ་ཚོགས་པ་ཞིག་འདོད་ཀྱི་ཡོད།
    བདེ་སྐྱིད་ཕུན་སུམ་ཚོགས་པ་ཞིག་འདོད་དུས་སྲིད་པ་ཁམས་གསུམ་འཁོར་བ་སྟེ་སྲིད་པ་གསུམ་ཟེར་དུས་སྐབས་སྐབས་ལ་ས་འོག་ས་སྟེང་ས་བླ་སྟེ་ས་ཡི་འོག་ལ་ཡོད་པ།
  36: ས་ཡི་སྟེང་ལ་ཡོད་པ། ནམ་མཁའི་ཁམས་ལ་ཡོད་པ་སྟེ། དེ་ལ་ཁམས་གསུམ་ཟེར་གྱི་ཡོད་རེད། སྐབས་སྐབས་ལ་འདོད་ཁམས།
    གཟུགས་ཁམས། གཟུགས་མེད་ཀྱི་ཁམས་གསུམ་ལ་ཟེར་གྱི་ཡོད། མདོར་ན་ས་གནས་གསུམ་པོ་དེ་ན་བདེ་བ་ཡོད་དམ་ཟེར་ན་སྐབས་སྐབས་ལ་བདེ་སྐྱིད་ཕུན་སུམ་ཚོགས་པ་ཡོད་རེད།
    ང་རང་ཚོ་མི་ཡི་ཡུལ་དང༌། ལྷ་ཡི་ཡུལ་ཏེ་མཐོ་རིས་ཀྱི་གནས་ན་ཡང་བདེ་བ་ཡོད་རེད། སྐབས་སྐབས་ལ་དུད་འགྲོ་ལ་ཡང་གནས་སྐབས་ཀྱི་བདེ་བ་ཁ་ཤས་ཐོབ་ཀྱི་ཡོད།
    འོན་ཀྱང་བདེ་བ་དེ་ཧ་ཅང་གཏན་པོ་མེད་པ། སྐབས་སྐབས་ལ་བདེ་སྐྱིད་ལྡན་པ་དེ་ཡང་ཉམས་འགྲོ་རྒྱུ་ཡོད་ཅིང༌།
    བདེ་བ་དང་ལྡན་པ་དེ་བདེ་བ་མེད་པའི་དུས་སྐབས་ཤིག་ཡོང་རྒྱུ་ཡོད། དེའི་ཕྱིར་ན་སྐབས་སྐབས་ལ་ཡུན་རིང་པོ་འདྲ་པོ་མཐོང་གི་ཡོད།
    དངོས་གནས་བདེ་བ་དེ་ཉམས་འགྲོ་བའི་སྐབས་སུ། ཡུད་ཙམ་ཞིག་གིས་འཇིག་པའི་ཆོས་ཅན་ཏེ་ཏོག་ཙམ་ཞིག་གིས་ཕར་ཡལ་འགྲོ་བ་ལྟ་བུ་མཐོང་གི་ཡོད།
    ཡུད་ཙམ་ཞིག་གིས་འཇིག་པའི་ཆོས་ཅན་ཡིན་པའི་ཕྱིར་ན་རྩྭ་རྩེའི་ཟིལ་པ་བཞིན་དུ་ཏོག་ཙམ་ཞིག་ལ་ཡོད་ཀྱང་ཏོག་ཙམ་ཞིག་གིས་བསྐམ་འགྲོ་གི་ཡོད།
    ང་རང་ཚོའི་བདེ་བ་དེ་ཡུན་ཐུང་ཐུང་དང་བདེ་བ་ཆུང་ཆུང་འདྲ་པོ་ཡིན་ཕྱིར། བདེ་བ་དེ་ཁོ་ནའི་དོན་དུ་གཉེར་ན་ཧ་ཅང་གི་དགོས་པ་ཆེན་པོ་དང་ཕན་ཐོགས་ཆེན་པོ་ཡོང་གི་མ་རེད།
    དེ་ལས་ང་རང་ཚོས་གནས་སྐབས་ཙམ་ལ་ཡང་རྟག་པ་དང་བརྟན་པ་མེད་པའི་བདེ་བ་དེ་ལ་རེ་བ་མི་བྱེད་པར།
  37: འཁོར་བ་ལས་ཐར་ན་ནམ་ཡང་མི་འགྱུར་ལ། ནམ་ཡང་ཡལ་འགྲོ་རྒྱུ་ཡོད་པ་མ་རེད། ཞིག་འགྲོ་རྒྱུ་ཡོད་མ་རེད།
    ནམ་དུ་ཡང་མི་འགྱུར་བའི་བདེ་བ་ནི་ཐར་པའི་གོ་འཕང་རེད། ཐར་བའི་གོ་འཕང་དོན་དུ་གཉེར་བ་དེ་སྐྱེས་བུ་འབྲིང་གི་ལམ་རེད།
    སྐྱེས་བུ་འབྲིང་གི་ལམ་དེ་ནི་རྒྱལ་བའི་སྲས་པོ་བྱང་ཆུབ་སེམས་དཔའ་རྣམས་ཀྱིས་ལག་ཏུ་ལེན་པར་བྱ་བ་ཡིན་ཞེས་སྐྱེས་བུ་འབྲིང་གི་ལམ་དེ་བསྟན་པ་རེད།
    སྐྱེས་བུ་ཆེན་པོའི་ལམ་ནི། ཞེས་གསུངས་ཏེ། དེའི་རྗེས་སུ་སྐྱེས་བུ་ཆེན་པོའི་ལམ་དེ་བསྟན་པ་རེད།
    སྐྱེས་བུ་ཆེན་པོ་དེ་སྤྱིར་ཤེས་རབ་ཆེན་པོ་དང་བརྩོན་འགྲུས་ཆེན་པོ་དང་སྙིང་སྟོབས་ཆེན་པོ་དང་ལྡན་པ་ལ་སྐྱེས་བུ་ཆེན་པོ་ཟེར།
    ང་རང་ཙམ་མ་ཡིན་པར་སེམས་ཅན་ལ་ཕན་བཏགས་པ། སེམས་ཅན་སྡུག་བསྔལ་ལས་སྐྱོབ་པ། སེམས་ཅན་བདེ་བ་ལ་འགོད་པ།
    སེམས་ཅན་སྡུག་བསྔལ་ལས་སྐྱོབ་པ་དེ་སེམས་ཅན་བརྒྱ་དང་སྟོང་དང་ཁྲི་དང་འབུམ་ཙམ་མ་ཡིན་པར་སེམས་ཅན་ཡོད་དོ་ཅོག
    །བློ་ཡི་སྤྱོད་ཡུལ་ལས་འདས་པའི་སེམས་ཅན་བསམ་གྱིས་མི་ཁྱབ་པ་ཡོད་རེད། དེ་ཚོ་ཚང་མ་ང་རང་གིས་སྡུག་བསྔལ་ལས་བསྐྱབས་པ་དང་བདེ་བ་ལ་དགོད་ཀྱི་ཡིན་བསམ་ཏེ་སེམས་བསྐྱེད་པ་དེ་ཤིན་ཏུ་རྒྱ་ཆེ་ལ་གཏིང་ཟབ་པ་ཞིག་རེད་ལ།
    སྐྱེས་བུ་ཆེན་པོ་དེ་ལ་བསམ་པ་བྱང་ཆུབ་མཆོག་ཏུ་སེམས་བསྐྱེད་པ་དང་སྦྱོར་བ་ལག་ཏུ་ལེན་པ་གཉིས་ཡོད།
    དེའི་ནང་ནས་དང་པོ་བསམ་པ་བྱང་ཆུབ་མཆོག་ཏུ་སེམས་བསྐྱེད་ནས་བསམ་པའི་ཀུན་སློང་ཡག་པོ་ཞིག་ཡོད་དགོས།
  38: འོ་ན་བསམ་པ་བྱང་ཆུབ་མཆོག་ཏུ་སེམས་བསྐྱེད་པ་དེ་ཅི་འདྲ་རེད་ཟེར་ན། སྤྱིར་བསམ་གྱིས་མི་ཁྱབ་པ་གྲངས་ཀྱིས་བགྲང་མི་ཐུབ་པ་མཐའ་ཡས་པའི་སེམས་ཅན་རྣམས་རང་གིས་དངོས་སུ་མཐོང་བ།
    རང་གིས་དངོས་སུ་མི་མཐོང་བ་ནམ་མཁའ་ལ་གནས་པ་ས་གཞི་ལ་གནས་པ་རྒྱ་མཚོའི་ནང་ལ་གནས་པ་ལ་སོགས་པ་སེམས་ཅན་ཆེན་པོ།
    སེམས་ཅན་ཆུང་ཆུང༌། སེམས་ཅན་ཤེས་རབ་ཅན། སེམས་ཅན་གཏི་མུག་ཅན་དེ་འདྲ་བསམ་གྱིས་མི་ཁྱབ་པ་མཐའ་ཡས་པ་དེ་འདྲ་ཡོད་ཅིང་དེ་ཐམས་ཅད་ལ་བསམ་པ་ཅི་འདྲ་ཡོད་རེད་ཟེར་ན།
    ང་རང་ནང་བཞིན་གྱི་བདེ་སྐྱིད་དང་ལྡན་པ་ཞིག་བྱུང་ན་སྡུག་བསྔལ་དང་འབྲལ་ཐུབ་ན་ཅི་མ་རུང་སྙམ་པའི་བདེ་བ་ཐོབ་འདོད་ཀྱི་བློ་དང་སྡུག་བསྔལ་འབྲལ་འདོད་ཀྱི་བློ་ཞིག་ཡོད་རེད།
    འོན་ཀྱང་ཁོ་རང་ཚོས་སྡུག་བསྔལ་ལ་གང་འདྲ་ཞིག་བྱེད་དགོས་ཀྱི་ཡོད་པ་དང༌། བདེ་བ་ག་འདྲ་ཞིག་ཐོབ་དགོས་ཀྱི་ཡོད་པ་དེ་ཚོ་ཤེས་ཀྱི་ཡོད་མ་རེད།
    དེ་མ་ཤེས་པར་བདེ་བ་ཐོབ་ཐུབ་ཀྱི་མ་རེད། སྡུག་བསྔལ་དང་བྲལ་ཐུབ་ཀྱི་མ་རེད། གནས་སྐབས་བདེ་བ་ཕྲན་བུ་ཙམ་ཡོད་ན་ཡང་བདེ་བ་དེ་ཡལ་འགྲོ་བ་དང་བདེ་བ་དེ་མེད་འགྲོ་གི་རེད་སྙམ་པའི་འཇིགས་སྐྲག
    །བདེ་བ་དེ་ཤོར་འགྲོ་བའི་སྡུག་བསྔལ་དེ་འདྲ་བསམ་གྱིས་མི་ཁྱབ་པ་ཡོད། སེམས་ཅན་དེ་ཚོ་སྡུག་བསྔལ་ལས་འབྲལ་བའི་ཆེད་དུ།
    ངས་སེམས་ཅན་ཐམས་ཅད་སྡུག་བསྔལ་ལས་སྐྱབས་ཐུབ་པ་ཞིག་དང་བདེ་བ་ལ་དགོད་ཐུབ་པ་ཞིག་བྱེད་ཀྱི་ཡིན་སྙམ་པའི་ཀུན་སློང་བཟང་པོ་དེ་ལ་བྱང་ཆུབ་མཆོག་ཏུ་སེམས་བསྐྱེད་པ་རེད།
  39: བྱང་ཆུབ་སེམས་དཔའ་ཐམས་ཅད་ཀྱིས་གལ་ཆེ་ཤོས་ལྟ་བུུ་དེ། ཡིན་གཅིག་མིན་གཅིག་བྱང་ཆུབ་མཆོག་ཏུ་སེམས་བསྐྱེད་པ་དེ་བྱང་ཆུབ་སེམས་དཔའ་ལ་ཡོད་དགོས་པ།
    བྱང་ཆུབ་མཆོག་ཏུ་སེམས་བསྐྱེད་པ་དེ་མེད་ན་བྱང་ཆུབ་སེམས་དཔའ་མ་ཡིན་པ། དེའི་ཕྱིར་ན་བྱང་ཆུབ་མཆོག་ཏུ་སེམས་བསྐྱེད་དགོས་པ་ཡིན་ནོ།
    ། དེ་ལྟ་བུའི་བྱང་ཆུབ་སེམས་དཔས་སེམས་བསྐྱེད་ནས་སེམས་ཅན་ཐམས་ཅད་ལ་ཕན་སེམས་དེ་འདྲ་བསྐྱེད་དགོས་པའི་རྒྱུ་མཚན་དེ་ཡང༌།
    ཐོགས་མེད་དུས་ནས་བདག་ལ་བརྩེ་བ་ཅན། །ང་རང་རྐྱང་པས་ཕར་ཕན་བཏགས་པ་མ་རེད། འཁོར་བ་ཐོགས་མ་མེད་པ་ནས་སེམས་ཅན་དེ་ཚོས་ང་རང་ལ་བརྩེ་བ་དང་བརྩེ་བ་ཆེན་པོ་བྱས།
    བརྩེ་བ་ཅན་གྱི་མ་དེ་རྣམས་ང་རང་ཚོའི་གྲོགས་པོ་དང་གྲོགས་མོ་བྱས། དེ་ནས་ང་རང་གི་བུ་དང་བུ་མོ་བྱས་པ་དང༌།
    དེ་ནས་ང་རང་གི་དགེ་རྒན་བྱས་པ་ལ་སོགས་པ་དེ་འདྲའི་ཧ་ཅང་བརྩེ་བ་ཆེན་པོ་ང་རང་ལ་ཕན་མང་པོ་བཏགས།
    ང་རང་ལ་ཡག་པོ་བྱས། ང་རང་ལ་བྱམས་པ་བྱས། ང་རང་ལ་སྙིང་རྗེ་བྱས། སྐབས་སྐབས་ལ་ང་རང་སྲོག་གི་འཇིགས་པ་ལས་སྐྱབས།
    སྐབས་སྐབས་ལ་ང་རང་ཚོ་སྡུག་བསྔལ་ལས་སྐྱབས། དེ་འདྲའི་ཕན་ཆེན་པོ་བཏགས་མཁན་གྱི་སེམས་ཅན་མང་པོ་གདའ།
    སེམས་ཅན་བསམ་གྱིས་མི་ཁྱབ་པ་དེ་ཚོས་དེ་འདྲ་བྱས་ཡོད་རེད། དེའི་ལན་དུུ་ང་རང་གིས་ཀྱང་ཕར་ཕན་ཡག་པོ་ཞིག་བཏགས་ཐུབ་པའི་སྐབས་སུ་ཕན་བཏགས་དགོས་ཀྱི་རེད་མ་གཏོགས།
    ང་རང་གཅིག་པོ་སྐྱིད་པོ་བྱེད།
  40: ང་རང་ལ་བརྩེ་བ་ཆེན་པོ་ཅན་དེ་ཚོར་ཧ་ཅང་སྡུག་པོ་བྱུང་ན་ང་རང་བདེ་བ་བྱུང་ན་ཕན་པ་ཅི་ཡོད།
    ཕན་པ་ཆེན་པོ་མེད། ང་རང་གི་ལུས་ལ་བདེ་བ་ཐོབ་ན་ཡང་སེམས་ལ་བདེ་བ་ཐོབ་ཀྱི་མ་རེད། ང་རང་བདེ་ན་ཡང་སེམས་ཅན་སྡུག་བསྔལ་ཅན་དེ་ཚོ་མཐོང་དུས་སེམས་པ་སྐྱིད་པོ་ཡོང་གི་མ་རེད།
    དེའི་ཕྱིར་ཡིན་གཅིག་མིན་གཅིག་སེམས་ཅན་ཐམས་ཅད་ལ་ཕན་ཐོགས་པ་ཞིག་ཡོང་དགོས་ཀྱི་ཡོད་དོ།
    ། མཉམ་གཞག་ཏུ་བདག་གཞན་བརྗེ་བ་སྒོམ་པ་ནི། ཞེས་གསུངས་ཏེ། དེའི་རྗེས་སུ་ད་ལྟ་ཐེག་པ་ཆེན་པོའི་རིགས་སེམས་བསྐྱེད་པ་ཙམ་དུ་བཞག་ན་ཡང་འགྲིག་གི་མ་རེད།
    ལག་ལེན་བྱེད་དགོས་ཀྱི་ཡོད་རེད། ལག་ཏུ་ལེན་པའི་སྐབས་སུ་དངོས་གཞི་ལ། སྤྱིར་ཀུན་རྫོབ་དང་དོན་དམ་བྱང་ཆུབ་ཀྱི་སེམས་གཉིས་ཡོད།
    ཀུན་རྫོབ་བྱང་ཆུབ་མཆོག་ཏུ་སེམས་བསྐྱེད་པ་དེ་ལ་ཡང་མཉམ་གཞག་གི་སྐབས་སུ་ཉམས་ལེན་གྱི་ཀུན་སློང་བསམ་པ་ག་འདྲ་བྱེད་དགོས་ཀྱི་ཡོད་པ་དང༌།
    རྗེས་ཐོབ་གྱི་སྐབས་སུ་ལག་ལེན་ག་འདྲ་བྱེད་དགོས་ཀྱི་ཡོད་པ་ལ་གཉིས་ཡོད། དང་པོ་མཉམ་བཞག་ལ་བསྒོམ་བསྡད་པའི་སྐབས་སུ་བདག་གཞན་བརྗེ་བ་དགོས།
    བདག་བདེ་གཞན་གྱི་སྡུག་བསྔལ་དག །ཡང་དག་བརྗེ་བ་རྒྱལ་སྲས་ལག་ལེན་ཡིན། །དེ་ཡང་སྤྱིར་བཏང་སྔོན་མའི་སྐབས་སུ་ཡིན་ན་ང་རང་གི་སེམས་ཅི་འདྲ་ཞིག་བྱེད་དགོས་ཀྱི་ཡོད་དམ་ཟེར་ན།
    ང་རང་བདེ་བ་ཐོབ་དགོས་ཀྱི་རེད་བསམ་པ་དང༌། གཞན་ལ་བདེ་བ་ཐོབ་ན་ཡང་འདྲ། མ་ཐོབ་ན་ཡང་འདྲ།
  41: སྡུག་བསྔལ་མྱོང་ན་ཡང་འདྲ་སྡུག་བསྔལ་མ་མྱོང་ན་ཡང་འདྲ། ཁྱད་པར་ཧ་ཅང་ཆེན་པོ་མེད། དེ་ཚོ་ཚང་མ་ཁྱད་ཡོད་མ་རེད་དེ་ལ་བསམ་བློ་བཏང་གི་ཡོད་མ་རེད།
    ཡིན་གཅིག་མིན་གཅིག་ང་རང་ལ་བདེ་བ་ཐོབ་པ་ཞིག་དང་སྡུག་བསྔལ་དང་བྲལ་བ་ཞིག་དགོས་ཀྱི་རེད་སྙམ་པ་དེ་འདྲ་བྱེད་ཀྱི་ཡོད།
    དེ་ལ་ཕན་པ་ཧ་ཅང་ཆེན་པོ་ཡོང་གི་ཡོད་མ་རེད། ད་ལྟ་ཅི་འདྲ་དགོས་ཀྱི་རེད་ཟེར་ན། སྔོན་མ་བདག་ལ་བདེ་བ་ཐོབ་ན།
    སྡུག་བསྔལ་དང་བྲལ་ན་སྙམ་པ་དེ་ཕར་བརྗེ་ནས། གཞན་སྡུག་བསྔལ་དང་བྲལ་ན་བདེ་བ་ཐོབ་ན་སྙམ་པའི་བློ་དེ་ཡིན་གཅིག་མིན་གཅིག་བསྐྱེད།
    དེ་ནས་ང་རང་ལ་བདེ་བ་ཐོབ་ན་ཡང་འདྲ་སྡུག་བསྔལ་ཐོབ་ན་ཡང་འདྲ་ཁྱད་ཧ་ཅང་ཡོད་མ་རེད། དེ་འདྲའི་བསམ་བློ་དེ་ཕར་ཡང་དག་པར་བརྗེས།
    དེ་སྔའི་བསམ་བློ་ཕྱིན་ཅི་ལོག་པ་དེ་སྤངས་པ་འདི་ནི་བྱང་ཆུབ་སེམས་དཔའ་རྣམས་ཀྱི་ཉམས་ལེན་གལ་ཆེན་པོ་རེད།
    གལ་ཆེན་པོ་ཡིན་པའི་རྒྱུ་མཚན་གང་འདྲ་རེད་ཟེར་ན། གནོད་པ་དང་སྡུག་བསྔལ་མ་ལུས་པ་དེ་བདག་ལ་བདེ་བ་འདོད་པ་ལས་བྱུང་བ་རེད།
    རང་ལ་བདེ་བ་ཐོབ་དགོས་སྙམ་པ་དེ་ལ་བརྟེན་ནས་ང་རང་གི་བདེ་བའི་ཆེད་དུ་ལས་ཀ་ལ་བརྩོན་འགྲུས་བྱེད་ཀྱི་ཡོད།
    ལས་ཀ་དེ་རྩ་བ་ནས་ལམ་ལ་ཡག་པོ་འགྲོ་ཐུབ་ཀྱི་ཡོད་མ་རེད། རང་ལ་བདེ་བ་ཡང་ཐོབ་ཐུབ་ཀྱི་ཡོད་མ་རེད།
    རང་སྡུག་བསྔལ་ལས་འབྲལ་ཐུབ་ཀྱི་མ་རེད། འོ་ན་སྡུག་བསྔལ་དང་གཏན་དུ་འབྲལ་བ་དང་བདེ་བ་ཐོབ་པ་དེ་སུ་ལ་ཡོད་རེད་ཟེར་ན།
  42: རྫོགས་པའི་སངས་རྒྱས་ལ་ཡོད་རེད། རྫོགས་པའི་སངས་རྒྱས་བཅོམ་ལྡན་འདས་ཀྱི་གོ་འཕང་དེ་ཅི་ལྟར་བྱས་ནས་ཐོབ་ཀྱི་ཡོད་རེད།
    ལས་ཀ་གང་དག་བྱེད་ན་ཐོབ་ཀྱི་ཡོད་རེད་ཟེར་ན། གཞན་ལ་ཕན་པའི་སེམས་ཡག་པོ་ཞིག་དང་ཀུན་སློང་རྣམ་པར་དག་པ་ཞིག་ཡོད་པ་ལ་བརྟེན་ནས་སངས་རྒྱས་ཀྱི་གོ་འཕང་འཐོབ་ཐུབ་ཀྱི་ཡོད་རེད།
    དེའི་ཕྱིར་ན་སྔོན་མའི་བསམ་བློ་དེ་ཕར་བརྗེ། དེ་ནས་བསམ་བློ་དེ་རྦད་དེ་སྔོན་མ་དང་མ་འདྲ་བ་ཞིག་གཏོང་རྒྱུ་དེ་ནི་བྱང་ཆུབ་སེམས་དཔའ་རྣམས་ཀྱི་ལག་ལེན་ཡིན་ཞེས་གསུངས་སོ།
    ། མ་རྙེད་པ་ལམ་དུ་འཁྱེར་བ་ནི། ཞེས་གསུངས་ཏེ། གོང་དུ་གསུངས་པ་དེ་ནི་དངོས་གཞིའི་དབང་དུ་བྱས་ཀྱང༌།
    སྤྱིར་བྱང་ཆུབ་སེམས་དཔའ་རྣམས་ཀྱིས་རྗེས་ཐོབ་ཀྱི་ལག་ལེན་བསྟར་སྟངས་ལ་རྣམ་པ་བཅུ་ཡོད་པའི་ནང་ནས་དང་པོ་དེ།
    ང་རང་ཚོའི་ནོར་ལོངས་སྤྱོད་ལ་སོགས་པ་གཞན་གྱིས་བརྐུ་བ་དང་འཕྲོག་པ་སོགས་དེ་འདྲ་བྱུང་ན།
    དེ་ལ་ང་རང་ཚོས་དུས་རྒྱུན་དུ་འཇིག་རྟེན་འཁོར་བའི་བྱ་བ་བྱེད་ན་དེའི་སྟེང་དུ་ཁོང་ཁྲོ་སྐྱེ་བ་གནོད་སེམས་སྐྱེ་བ།
    དེ་དང་མཉམ་དུ་འཁྲུག་པ་བརྒྱབ་པ་ལ་སོགས་པ་དེ་འདྲ་བྱས། དེ་བྱས་པ་ལ་བརྟེན་ནས། ཕ་རོལ་པོ་དེ་ལ་ཡང་གནོད་པ་ཧ་ཅང་མང་པོ་གཏོང་གི་རེད།
    ང་རང་ལ་ཡང་རྗེས་ལ་སྡུག་བསྔལ་དང་ཉེས་དམིགས་མང་པོ་ཡོང་གི་རེད། བྱང་ཆུབ་སེམས་དཔའ་རྣམས་ཀྱིས་ག་འདྲ་གནང་དགོས་ཀྱི་རེད་ཟེར་ན།
    དེ་ལ་ཡིན་གཅིག་མིན་གཅིག་བསྔོ་བ་བྱེད་དགོས་པར་གདའ། ཕན་སེམས་བཟུང་ནས་དེ་ཡང་སུ་དག་འདོད་ཆེན་དབང་གིས་རང་གི་ཡིད་དུ་འོང་བ་རྩ་ཆེན་པོ་གཅེས་པར་འཛིན་པ་དེ་འདྲའི་ནོར་དང་ལོངས་སྤྱོད་དེ་དག་ལ་གཞན་སུ་དག་གིས་འདོད་པ་ཧ་ཅང་ཆེན་པོ་བྱེད་ཀྱི་ཡོད་ན།
  43: ཡིན་གཅིག་མིན་གཅིག་ཁོ་རང་སུ་ཡིན་ན་ཡང་དོན་ལ་ཕན་པར་ཤོག་སྙམ་པའི་བློ་བསྐྱེད་དེ། དངོས་སུ་ཁོ་རང་ཡོང་ནས་འཕྲོག་པ་ཡིན་ན་ཡང་འདྲ།
    མི་གཞན་དག་ལ་འཕྲོག་ཏུ་བཅུག་ནས་ཁྱེད་རང་གིས་འདི་འཕྲོག་དགོས་ཞེས་ཕར་མངགས་བཞག་པ་ཡིན་ན་ཡང་འདྲ་སྟེ།
    དེ་འདྲ་གང་བྱུང་ན་ཡང་ཡོང་སྲིད་ཀྱི་རེད། དེ་འདྲ་བྱུང་ན་ཁོ་རང་ཚོ་ལ་ཁ་ཡོད་མ་རེད། སེམས་ལ་འདོད་ཆགས་ཆེན་པོ་རྒྱུ་ནོར་ལོངས་སྤྱོད་ལ་ཞེན་པ་ཆེ་བས་རང་དབང་མེད་པ་ལྟ་བུ་ཞིག་ཆགས་ཡོད།
    དེའི་ཕྱིར་ན་ཁོ་རང་ལ་སྐབས་ཤིག་དེ་འདྲ་མི་བྱེད་རང་དབང་མེད་པ་ལྟ་བུ་ཞིག་ཆགས་ཡོང་གི་རེད།
    དེ་སྙིང་རྗེ་བའི་ཡུལ་ཞིག་ཏུ་གྱུར་པ་རེད་མ་གཏོགས་དེའི་སྟེང་དུ་ཁོ་ལ་འདོད་པ་ཆེན་པོ་དེ་འདྲ་ཡོད་པ་ཅི་ཡིན་ཟེར་ནས་ཞེ་སྡང་སྐྱེ་བ་དང་གནོད་པ་སྐྱེལ་བ་མ་ཡིན་པ།
    ད་དུང་ང་རང་གི་ལུས་དང་ལོངས་སྤྱོད་དེ་དག་ཁོ་རང་ལ་བསྔོ་ནས་ཁོ་རང་ལ་ཡག་པོ་ཞིག་ཐོབ་པར་ཤོག
    །ཁོ་རང་ལ་ཡག་པོ་ཞིག་ཡོང་བར་ཤོག་བསམ་པ་དང༌། དེ་བཞིན་དུས་གསུམ་གྱི་དགེ་བ་སྟེ་ང་རང་གིས་དུས་འདས་མ་འོངས་ད་ལྟ་དུས་གསུམ་དུ་བསགས་པའི་དགེ་བ་དེ་དག་ཀྱང་ཁོ་རང་ལ་ཐོབ་པར་ཤོག
    །ད་ལྟ་ཡང་ཁོ་རང་ནས་རྒྱུ་ནོར་ལོངས་སྤྱོད་བརྐུས་པ་དང་འཕྲོག་པ་དེ་དག་གིས་ཁོ་རང་ལ་ཕན་ཐོགས་ཡོང་བར་ཤོག
    །མ་འོངས་པ་ལ་ཡང་ཁོ་རང་ལས་ཀྱི་འབྲས་བུ་སྨིན་པ་མི་མྱོང་བར་བདེ་སྐྱིད་དང་ལྡན་པར་ཤོག་སྙམ་པའི་བསྔོ་བ་བྱེད་པ་དེ་རྒྱལ་སྲས་བྱང་ཆུབ་སེམས་དཔའ་རྣམས་ཀྱི་ལག་ལེན་ཡིན་ནོ།
    །
  44: སྡུག་བསྔལ་བ་ལམ་དུ་འཁྱེར་བ་ནི། ཞེས་གསུངས་ཏེ། ང་རང་ལ་དཔེ་མི་སྲིད་པའི་སྡུག་པོ་བཏང་ན་ཡང་དེ་ལ་ཕར་ཞེ་སྡང་མི་བྱེད་པར་སྙིང་རྗེ་བསྐྱེད་དགོས་ཀྱི་ཡོད་པར་བསྟན་པ་རེད།
    དེ་ཡང་རང་ལ་དངོས་གནས་སྡུག་པོ་བཏང་དགོས་པའི་ཉེས་པ་ཅུང་ཟད་ཙམ་ཡང་མེད་བཞིན་དུ། རང་གི་དགྲ་དང་རང་གི་གཉེན་ལ་སོགས་པ་སུ་ཡིན་ན་ཡང་བདག་གི་མགོ་བོ་གཅོད་པར་བྱས་ན་དེ་ལ་སྙིང་རྗེ་བསྐྱེད་ཀྱི་ཡོད་མ་རེད།
    འོན་ཀྱང་ཁོ་རང་ཉོན་མོངས་པའི་དབང་དུ་གྱུར་པ་རེད། ཁོ་རང་གཏི་མུག་གི་དབང་དུ་གྱུར་པ་རེད།
    ཁོ་རང་སོ་སོ་སྐྱེ་བོ་ཐ་མལ་པ་ཡིན་པས་དེ་འདྲ་ཡོང་སྲིད་ཀྱི་རེད། དེའི་ཕྱིར་ན་ཁོ་རང་སྙིང་རྗེ་བསམ་ཏེ།
    ཁོ་རང་གིས་ང་ལ་ཉེས་པ་མེད་བཞིན་དུ་མགོ་བོ་གཅོད་ཀྱི་ཡོད་པ་རེད། མགོ་བོ་བཅད་པ་དང་འདྲ་བའི་སྡིག་པ་རྣམ་པ་སྣ་ཚོགས་པ་བྱས་པའི་སྡིག་པ་རྣམས་ཀྱི་འབྲས་བུ་ཡང་ང་རང་ལ་སྨིན་པར་ཤོག
    །ཁོ་རང་ལ་མ་ཐོབ་པར་ཤོག ང་རང་ལ་ཡོང་བར་ཤོག་སྙམ་པའི་བསམ་པ་དེ་རྒྱལ་སྲས་བྱང་ཆུབ་སེམས་དཔའ་རྣམས་ཀྱིས་ལག་ཏུ་ལེན་པར་བྱ་བ་ཡིན་ནོ།
    ། མི་སྙན་པ་ལམ་དུ་འཁྱེར་བ་ནི། ཞེས་གསུངས་ཏེ། མི་སྙན་པ་ལམ་དུ་འཁྱེར་བ་འདི་དོན་ཚན་སུམ་ཅུ་སོ་བདུན་གྱི་ནང་ནས་དོན་ཚན་བཅུ་བཞི་པ་དེ་རེད།
    འདི་ལ་བསྐྱར་དུ་ང་རང་ཚོས་བཅོས་སྒྱུར་འདྲ་པོ་བྱེད་པ་ལ་ཏོག་ཙམ་དཀའ་ངལ་དང་ཕྱིའི་རྐྱེན་དང༌།
    ཕྱིའི་འགལ་རྐྱེན་ལ་བརྟེན་ནས་ནང་གི་སེམས་ལ་ཡང་སྐབས་སྐབས་ལ་ཆགས་སྡང་འདྲ་པོ་སྐྱེ་སྲིད་ཀྱི་ཡོད།
  45: དེ་ལྟ་བུའི་ཆགས་སྡང་གི་རྗེས་སུ་འབྲངས་ཚེ་རང་གིས་བྱང་ཆུབ་མཆོག་ཏུ་སེམས་བསྐྱེད་པའི་ལྡོག་ཕྱོགས་དང༌།
    རང་གིས་བྱང་ཆུབ་སེམས་དཔའི་སྤྱོད་པ་བྱེད་པའི་ལྡོག་ཕྱོགས་འདྲ་པོ་དང༌། ང་རང་ཉོན་མོངས་བའི་དབང་དུ་ཤོར་འགྲོ་གི་ཡོད་རེད།
    ད་ལྟ་གལ་ཏེ་ང་རང་ཚོ་ལ་ཕྱིའི་འགལ་རྐྱེན་དེ་བྱུང་བའི་སྐབས་སུ་ནང་གི་སེམས་དེ་ཉོན་མོངས་པའི་དབང་དུ་མ་ཤོར་བ་ཞིག་བྱས་ན།
    དེ་བྱང་ཆུབ་སེམས་དཔའ་རྣམས་ཀྱི་ལམ་བསྒྲུབ་པའི་གྲོགས་ལྟ་བུ་རེད། རང་གི་ནང་གི་ཡོན་ཏན་འཕེལ་བའི་གྲོགས་ལྟ་བུ་ཞིག་ཡིན་པའི་ཕྱིར།
    དེ་གལ་ཆེན་པོར་གསུངས་པ་རེད། དེ་ལ་འགའ་ཞིག་གིས་བདག་ལ་མི་སྙན་པ་སྣ་ཚོགས་པ་རང་གི་དངོས་སུ་ཞེ་སྡང་བསྐྱེད་པའི་དགྲ་བོ་ཡིན་ན་ཡང་རུང༌།
    རང་གི་བརྩེ་བའི་གྲོགས་པོ་ལ་སོགས་པ་ཡིན་ཡང་རུང་སྟེ་འགའ་ཞིག་གིས་བདག་ལ་མི་སྙན་པའི་སྐད་ཆ་མ་རབས་ལ་སོགས།
    དངོས་སུ་སྐད་ཆ་མི་འོས་པའི་སྐྱོན་བརྗོད་མཚང་ནས་འབྲུ་བ་ལ་སོགས་པ་མི་སྙན་པ་རྣམ་པ་སྣ་ཚོགས་པ་སྟོང་གསུམ་ཁྱབ་པར་སྒྲོགས་ཤིང་ག་ས་ག་ལ་ལབ།
    སྟོང་གསུམ་ཟེར་བ་ནི་ཞིང་ཁམས་ལ་སྟེང་དང་བར་ཟེར་བ་ལྟ་བུའི་སྐད་ཆ་ཤུགས་ཆེན་པོ་སྐད་ཆ་ཤུགས་ཆེ་དྲགས་པ།
    སྟོང་གསུམ་ཁྱབ་པ་ཞིག་བྱེད་ཐུབ་ཀྱི་མ་རེད་མོད། འོན་ཀྱང་ཏོག་ཙམ་ཞིག་ལ་ཁྱབ་བསྒྲགས་བཏང་བ་དེ་ལ་སྟོང་གསུམ་ཁྱབ་པ་ཟེར།
    སྟོང་གསུམ་ཁྱབ་པ་ཟེར་བ་དེ་དཔེ་མི་སྲིད་པ་ལྟ་བུ་རེད། སྟོང་གསུམ་ཁྱབ་པ་འདྲ་བ་ཤིན་ཏུ་ནས་ཀྱང་རྒྱ་ཆེན་པོ་ཞིག་སྒྲོག་པར་བྱེད་ན་ཡང༌།
  46: རང་གིས་མི་འདི་ལ་མི་འདིས་མི་འོས་པའི་སྐད་ཆ་འདི་འདྲ་ག་ས་ག་ལ་ཁྱབ་བསྒྲགས་བཏང་བ་དེ་དཔེ་མི་སྲིད་པ་སྡུག་ཆགས་རེད་བསམ་པ་ཞེ་སྡང་གི་དབང་དུ་འགྱུར་བ་དང་གནོད་སེམས་ཀྱི་དབང་དུ་འགྱུར་བ་དང་དེའི་ལན་ལ་ཕར་མི་སྙན་པར་སྒྲོག་པར་བྱེད་པ་དེ་ཚོ་རྩ་བ་ནས་བྱེད་མི་ཉན་ནོ།
    ། སྨད་པ་ལམ་དུ་འཁྱེར་བ་ནི། ཞེས་གསུངས་ཏེ། དོན་ཚན་བཅོ་ལྔ་པ་ནི་འགྲོ་བ་མང་པོ་འདུས་པ་དེའི་དབུས་སུ་གང་ཟག་འགའ་ཞིག་གིས་མཚང་ནས་བྲུས་ཤིང་ཚིག་ངན་སྨྲ་བ་དེ་འདྲ་བྱས་ན་ཡང་དེའི་ལན་དུ་ང་རང་གིས་ཞེ་སྡང་དང་གནོད་སེམས་དང་ཚིག་རྩུབ་ལ་སོགས་པ་མི་བྱེད་པར།
    བྱམས་པའི་སེམས་ཀྱིས་ཕ་རོལ་པོ་དེ་སྤྱིར་ཉོན་མོངས་པ་ཤུགས་ཆེན་པོ་དང་ལྡན་པའི་སོ་སོ་སྐྱེ་བོ་ཐ་མལ་པ་ཞིག་ཡིན་པའི་ཕྱིར་ན།
    ཁོ་རང་སྐབས་སྐབས་ལ་གནོད་སེམས་ཀྱི་དབང་དུ་ཤོར་བ། སྐབས་སྐབས་ལ་བརྣབ་སེམས་ཀྱི་དབང་དུ་ཤོར་བ།
    སྐབས་སྐབས་ལ་ཞེ་སྡང་གི་དབང་དུ་ཤོར་བ། སྐབས་སྐབས་ལ་གཏི་མུག་གི་དབང་དུ་ཤོར་བ། སྐབས་སྐབས་ལ་ཕྲག་དོག་གི་དབང་དུ་ཤོར་བ་ལ་སོགས་པ་ཡོང་མི་སྲིད་པ་མ་ཡིན་ཞིང་ཡོང་གི་ཡོད་རེད།
    དེས་ན་མི་དེ་སྙིང་རྗེ་བའི་གནས་སུ་གྱུར་པ་ཞིག་རེད་མ་གཏོགས། དེ་ལ་ཞེ་སྡང་སྐྱེས་པའི་གནས་སུ་གྱུར་པ་ཞིག་མ་རེད་བསམ་ནས་དངོས་གནས་དོན་དག་དེ་ཧ་གོ་བའི་སྟེང་ནས་བྱམས་པའི་སེམས་ཀྱིས་སླར་ཡང་ཁོ་རང་གིས་སྐྱོན་ནས་བརྗོད་པར་བྱས་ན་ཡང་རང་གིས་དེའི་སྐྱོན་ནས་མི་བརྗོད་པར་ཡོན་ཏན་གྱི་ཆ་ནས་བརྗོད་ཅིང་ཁོ་རང་ཞེ་དྲག་ཡག་པོ་ཡོད་རེད་སྙམ་པ་ལྟ་བུ་ཞིག་དང་ཡོན་ཏན་དུ་འགྱུར་བར་བྱེད་པ་དེ་རྒྱལ་བའི་སྲས་པོ་བྱང་ཆུབ་སེམས་དཔའ་རྣམས་ཀྱི་ལག་ཏུ་ལེན་པར་བྱ་བ་ཡིན་ནོ།
    །
  47: དོན་ཚན་བཅུ་བཞི་དང་བཅོ་ལྔ་ལ་ཁྱད་པར་མེད་དམ་ཞེ་ན། ཁྱད་པར་ཡོད་དེ། གོང་དུ་བཤད་པ་དེ་སྐད་ཆ་སྡུག་ཆགས་འདྲ་པོ་ཕྱོགས་ཐམས་ཅད་ལ་བཀྲམ་བཞག་པ་ལྟ་བུ།
    ང་རང་གིས་དངོས་སུ་ཐོས་ན་ཡང་རུང་མ་ཐོས་ན་ཡང་རུང༌། ཐམས་ཅད་ལ་ཁྱབ་བསྒྲགས་བྱེད་པ་དེ་ལ་གསུངས་ཡོད།
    སྐབས་འདིར་དངོས་སུ་ང་རང་གི་གདོང་ལ་མཛུབ་མོ་བཙུགས་ནས་ལབ་པ་ལྟ་བུ་ལ་ཚིག་རྩུབ་དང་ཚིག་ངན་སྨྲ་བ་ཞེས་གསུངས་ཀྱི་ཡོད།
    དེ་ཡང་སྤྱིར་བཏང་ཤིན་ཏུ་མཚང་འབྲུ་ས་དེ་སྡུག་ཆགས་འདྲ་པོ། འགྲོ་བ་མང་པོ་འདུས་པའི་དབུས་ཏེ་མི་མང་པོའི་དཀྱིལ་ལྟ་བུར་མ་ཡིན་བར།
    ལྐོག་ཏུ་ལབ་ན་དེ་ལ་ཁྱད་པར་ཏོག་ཙམ་ཡོད་ཀྱང་དེ་ལྟ་བུ་མ་ཡིན་པ། འགྲོ་བ་མང་པོ་འདུས་པའི་དབུས་སུ་ཚང་མས་གོ་རྒྱུ་ཡོད་པ་ཚང་མས་ཤེས་རྒྱུ་ཡོད་པ།
    དངོས་སུ་འགའ་ཞིག་གིས་ང་རང་གི་མཚང་ནས་འབྲུ་ཞིང༌། ང་རང་ལ་སྐྱོན་གང་ཡོད་པ་དེ་དངོས་སུ་མི་མང་པོའི་དཀྱིལ་དུ་ལབ་ནས་མཚང་ནས་འབྲུ་ཞིང༌།
    ཚིག་ངན་པ་ཚིག་རྩུབ་མོ་དེ་འདྲ་ཞིག་ལབ་བྱུང་ན་ང་རང་ཚོ་སུ་ཡིན་ན་ཡང་སོ་སོ་སྐྱེ་བོ་ཡིན་པའི་ཕྱིར་ན་དེ་ལ་ཞེ་སྡང་སྐྱེས་ཀྱི་རེད།
    མི་མང་པོའི་དཀྱིལ་དུ་ཁྱད་གསོད་བྱས་པ་དང་མཚང་འབྲུ་བྱས་པ་ལ་བརྟེན་ནས་ཞེ་སྡང་སྐྱེ་རྒྱུ་རེད།
    དེ་སོ་སོ་སྐྱེས་བུ་ཐ་མལ་པའི་ལུགས་སྲོལ་ལྟ་བུ་རེད། ཡང་སྐབས་སྐབས་ལ་ང་རང་ལ་མི་མང་པོའི་དབུས་སུ་མི་དེས་མཚང་ནས་བྲུས་ཞིང་སྐྱོན་སྨྲ་ན།
    དེ་ལ་ང་རང་གིས་ཕར་ལན་རྩུབ་པོ་ལྟ་བུ་དང་སྡུག་པོ་འདྲ་བ་ཞིག་མ་བརྒྱབ་ན་མི་གཞན་དག་གིས་ང་ལ་ངན་བཤད་བྱ་རེད་སྙམ་པའི་འཇིགས་སྐྲག་ལྟ་བུ་དང༌།
  48: ངོ་ཚ་བ་འདྲ་པོ་ཡོང་སྲིད་ཀྱི་རེད། འོན་ཀྱང་ངོ་ཚ་དགོས་པ་དང་འཇིགས་སྐྲག་སྐྱེས་དགོས་པ་གང་ཡང་མེད།
    རང་ཉིད་ཉོན་མོངས་པ་ཞེ་སྡང་དང༌། ང་རྒྱལ་དང༌། ཕྲག་དོག་གི་དབང་དུ་མི་ཤོར་བ་དེ་ཧ་ཅང་གལ་ཆེན་པོ་ཡིན་པས།
    ཚུར་ལ་མཚང་བྲུས་ན་ཕར་ལ་མཚང་མི་འབྲུ་བ། ཚུར་ལ་ཚིག་ངན་སྨྲ་ན་ཕར་ལ་ཚིག་ངན་མི་སྨྲ་བ།
    དེ་ལ་དགེ་བའི་བཤེས་ཀྱི་འདུ་ཤེས་ཀྱིས། གཅིག་བྱས་ན་རང་ཉིད་ལ་སྐྱོན་དེ་ཡོད་སྲིད། སྐྱོན་དེ་ཡོད་པ་ལ་ཁྱེད་རང་ལ་སྐྱོན་དེ་འདུག་ཟེར་ན་ང་རང་ལ་དགེ་བའི་གྲོགས་སམ་དགེ་བའི་བཤེས་གཉེན་ལྟ་བུ་ཞིག་རེད།
    རང་ཉིད་སྐྱོན་དེའི་དབང་དུ་ཤོར་ཉེན་ཡོད་པ་དེ། ཁོ་རང་གིས་རང་གི་སྐྱོན་དེ་བརྗོད་འོང་དུས་ང་རང་སྐྱོན་དེའི་དབང་དུ་མ་ཤོར་བ་བྱེད་པ་དེ་ཧ་ཅང་གལ་ཆེན་པོ་རེད།
    བཀའ་དྲིན་ཆེན་པོ་རེད། ཡག་པོ་རེད་བསམ་དགོས་པ་དང༌། ཡང་གལ་ཏེ་རང་ལ་སྐྱོན་དེ་མེད་བཞིན་དུ་ཁོ་རང་གིས་སྐྱོན་དེ་འདུག་ཟེར་ནས་ལབ་པ་དེ་ལ་ཡང་རང་ཉིད་ཞེ་སྡང་སྐྱེ་དགོས་དོན་ཡོད་མ་རེད།
    རང་ལ་དངོས་སུ་སྐྱོན་དེ་མེད་ན་ཡང་མ་འོངས་པ་ལ་སྐྱོན་དེ་འབྱུང་རྒྱུའི་ཉེན་ཁ་ཡོད་རེད།
    དེ་ལ་སྐྱོན་དེ་ཡོད་ས་རེད་ཟེར་ནས་ལབ་ཡོང་དུས། རང་ལ་སྐྱོན་དེ་མ་འོངས་པ་ལ་མི་འབྱུང་བའི་ཐབས་དེ་དྲན་པ་དང་ཤེས་བཞིན་བག་ཡོད་པ་བྱེད་དགོས་ཀྱི་འདུག་སྙམ་པའི་འདུ་ཤེས་སྐྱེ་བར་བྱ་དགོས་པ་ཡིན་པའི་ཕྱིར་ན་དེ་ལ་དགེ་བའི་བཤེས་གཉེན་གྱི་གདམས་ངག་ལྟ་བུ་རེད་སྙམ་པའི་འདུ་ཤེས་འཇོག་དགོས་སོ།
    །
  49: སྤྱིར་ཐོགས་མེད་ཀྱི་རྣམ་ཐར་ནང་དུ་ཡོད། ཁོང་ལ་དངུལ་ཆུ་ཟེར་དོན་ནི་ཁོང་གི་བཞུགས་ས་དང་ས་སྐྱ་ལ་ཞེས་པ་འདིའི་བར་ལ་ཁོང་སྐབས་སྐབས་ལ་ཡར་མར་ཕེབས་ཀྱི་ཡོད།
    སྐབས་ཤིག་ལ་ཆེན་པོ་ཞིག་ཏུ་ཇག་པ་ཞིག་ཐུག ཁོང་ལ་འཁོར་མང་པོ་ཡོད་རེད་དེ་ཡིན་ན་ཡང་ཁོང་ཚོའི་ཅ་ག་ཚང་མ་ཇག་པ་མང་པོས་བཅོམ་སོང་བ་རེད།
    དེ་ནས་བཅོམ་འགྲོ་བའི་སྐབས་ལ་ཁོང་ཚོས་ཅ་ལག་དེ་ཚོ་ཕར་རྡོག་རྡོག་བྱས་ནས་འཁུར་རྒྱུའི་གྲ་སྒྲིག་བྱེད་པའི་སྐབས་སུ།
    ཇག་པ་གཅིག་གིས་གྲི་སར་བཞག་པ་དེ་གྲྭ་པ་གཅིག་གིས་ག་ལེར་གྲི་དེ་ཚུར་བླང་དུས་དེ་ལ་ཐོགས་མེད་ཁོ་རང་གིས་གྲི་དེ་གཟིགས་པ་རེད།
    ཨ་ད་ཁྱེད་རང་ནོར་འཁྲུལ་ཆེན་པོར་འགྲོ་གི་ཡོད། གྲི་དེ་ཚུར་ལེན་ན་ནོར་འཁྲུལ་ཆེན་པོ་འབྱུང༌།
    གྲིས་འཁྲུག་པ་བརྒྱབ་ཀྱི་རེད། གྲི་དེ་ཕར་ཞོག་དགོས་གསུངས་སོ། །དཔེ་དེ་བཞིན་ཕར་དེ་ལ་དགེ་བའི་བཤེས་གཉེན་གྱི་འདུ་ཤེས་དང་གུས་པས་འདུད་པ་རྒྱལ་སྲས་ལག་ལེན་ཡིན་ནོ།
    ། དྲིན་ལན་ལོག་འཇལ་ལམ་དུ་འཁྱེར་བ་ནི། ཞེས་གསུངས་ཏེ། དེའི་རྗེས་སུ་དོན་ཚན་བཅུ་དྲུག་པ་རེད།
    དེ་ཡང་ང་རང་གིས་ཧ་ཅང་ཡག་པོས་གཅེས་པར་བསྐྱངས་པའི་མིས་ང་རང་ལ་དགྲ་བཞིན་དུ་ལྟ་བར་བྱེད་མཁན་དེ་འདྲ་སྐབས་སྐབས་ལ་ཡོང་སྲིད་ཀྱི་ཡོད་རེད།
    ང་རང་ལ་དགྲ་བཞིན་དུ་ལྟ་མཁན་དེ་ང་རང་གིས་ཕར་ལ་བྱམས་པོ་བྱེད་མ་མྱོང་བ་རང་གཞན་གྱི་ཕ་མ་སྤུན་ཉེ་ཡིན་པ་ལྟར་དང༌།
    ཡང་ཁ་ཤས་ང་རང་གིས་ཏོག་ཙམ་གནོད་པ་བྱས་བཞག་པ་ལྟ་བུས་རང་ལ་དགྲ་བཞིན་དུ་བལྟས་ན་ཡང་དེ་ལ་མ་འོས་པ་འདྲ་བ་མེད་མོད།
  50: འོན་ཀྱང་དེ་ལྟ་བུ་མ་ཡིན་པར་ང་རང་གིས་ཧ་ཅང་བྱམས་ཤིང་གཅེས་པར་བསྐྱངས་པའི་མིས་ང་རང་ལ་ཚུར་དགྲ་བཞིན་དུ་བལྟས་པ་དེ་ནི་ཤིན་དུ་མ་འོས་པ་ཡིན་སྙམ་ནས་ཞེ་སྡང་དང་འཁོན་འཛིན་ལྟ་བུ་སྐྱེས་པ་མིན་པ།
    དཔེར་ན་ནད་ཀྱིས་བཏབ་པའི་བུ་ལ་མ་བཞིན་དུ། བུ་གཅིག་པོར་ན་ཚས་བཏབ། བུ་དེ་ཡང་སྨྱོས་པ་དང༌།
    ཡང་ན་ན་ཚའི་དབང་གིས་ཁོང་ཁྲོ་བྱས་པ་དང༌། ཚིག་རྩུབ་བགྲང་བ་དང༌། སྨྱོས་ནས་རྡུང་རྡེག་བྱེད་པ་ལྟ་བུ་བྱས་རུང་ཨ་མ་དེ་ཡིས་དེ་ལ་ཁོང་ཁྲོ་དང་འཁོན་འཛིན་འདྲ་པོ་རྩ་བ་ནས་སྐྱེས་ཀྱི་མ་རེད།
    ཁོང་ཁྲོ་དང་འཁོན་འཛིན་འདྲ་པོ་མི་སྐྱེ་བར་མ་ཟད། བུ་འདིའི་སེམས་སྨྱོན་པའི་དབང་དུ་ཤོར་བས་བརྡུང་བ་སོགས་བྱེད་པ་ཡིན་སྙམ་ནས་དེ་ལ་སྙིང་རྗེ་སྐྱེས་པ་དང༌།
    ཡང་ན་ན་ཚ་མ་བཟོད་པས་ཚིག་རྩུབ་དང་ཁོང་ཁྲོ་བཟོས་པ་རེད། དེ་ལ་ཚིག་རྩུབ་ཀྱི་ལན་ལ་ཚིག་རྩུབ་མི་སྨྲ།
    ཁོང་ཁྲོ་ཟ་བའི་ལན་ལ་ཁོང་ཁྲོ་མི་སྐྱེས་ཤིང་བུ་འདི་ནད་ཀྱིས་བཏབ་ནས་འདི་ལྟ་བུ་གྱུར་པ་རེད་སྙམ་ནས་ལྷག་པར་བརྩེ་བ་བྱེད་ཀྱི་རེད།
    དཔེ་དེ་བཞིན་དུ་བྱང་ཆུབ་སེམས་དཔའ་རྒྱལ་བའི་སྲས་པོ་དེས་ཀྱང་ད་ང་རང་གིས་སྔོན་མ་ཕར་གཅེས་པར་བསྐྱངས་པ་རེད།
    ཚུར་ལ་དགྲ་བཞིན་བལྟས་ཀྱང་དེ་ཁོ་རང་ཉོན་མོངས་པའི་དབང་དུ་ཤོར་བ་དང་ཁོ་རང་གཏི་མུག་མི་ཤེས་པའི་དབང་དུ་ཤོར་བ་རེད་སྙམ་པ་མ་གཏོགས།
    འདིས་ང་རང་ལ་མ་འོས་པ་དང་མ་དགའ་པ་ཞིག་བྱས་བྱུང་བསམ་པའི་ཁོང་ཁྲོ་མི་བྱེད་པར་ཕར་ལ་ཤིན་ཏུ་བརྩེ་བར་བྱེད་པ་དེ་བྱང་ཆུབ་སེམས་དཔའ་རྣམས་ཀྱིས་ལག་ཏུ་ལེན་པར་བྱ་བ་ཡིན་ནོ།
    །
  51: བརྙས་ཐབས་བྱེད་པ་ལམ་དུ་འཁྱེར་བ་ནི། ཞེས་གསུངས་ཏེ། དཔེ་དེ་བཞིན་ད་ལྟ་ང་རང་གིས་བརྩེ་བར་བསྐྱངས་བའི་མིས་བརྙས་བཅོས་བྱེད་པ་ལྟ་བུ་དང༌།
    ཕྱི་རོལ་ང་རང་དང་ཧ་ཅང་འབྲེལ་བ་མེད་པའི་མིས་བརྙས་བཅོས་བྱེད་པ་དེ་ལམ་དུ་འཁྱེར་བ་རེད།
    དེ་ཡང་སྤྱིར་བཏང་རང་དང་མཉམ་པའམ་དམན་པའི་སྐྱེས་བུ་དེས་རང་ལས་ཁྱད་པར་དུ་འཕགས་ཚུལ་གྱིས་བརྙས་ན་དེ་ལ་ཧ་ཅང་ཁོང་ཁྲོ་སྐྱེ་མོད།
    ང་རང་དང་ཡོན་ཏན་མཉམ་པ་ལོངས་སྤྱོད་མཉམ་པ་རིགས་རུས་མཉམ་པའམ། ཡང་ན་རང་ལས་དམན་པ་རང་ལས་ཐབས་སྐྱོ་བོ་རང་ལས་ཡོན་ཏན་ཆུང་བ་རང་ལས་སྐྱོན་མང་བའི་སྐྱེ་བོ་ཁོ་རང་ལ་ང་རྒྱལ་ཤུགས་ཆེན་པོ་ཡོད་པ།
    དེའི་དབང་གིས་ང་རང་ལ་ཡོན་ཏན་ཡོད་པའི་འདུ་ཤེས་མེད་པ། སྐྱོན་མེད་པའི་འདུ་ཤེས་མེད་པར་བརྙས་བཅོས་བྱས་ན།
    དེ་ལ་ང་རང་ཚོས་དུས་རྒྱུན་དུ་ཡིན་ན་ང་རང་དང་མཉམ་པ་རེད་མ་གཏོགས། ཁོ་རང་ང་ལ་བརྙས་པ་བྱེད་དོན་མེད་སྙམ་ནས་ཁོང་ཁྲོ་དང་ཕྲག་དོག་བྱེད་པ་ལྟ་བུ་ཡོང་སྲིད་ཀྱི་རེད།
    རང་ལས་དམན་པ་སྐྱོན་མང་པོ་ཡོད་པ་དང་ཡོན་ཏན་ཉུང་ཉུང་ཡོད་པ་འདི་ལྟ་བུ་ཞིག་ཡིན་ཡང་ང་ལ་བརྙས་བཅོས་བྱེད་ཀྱི་འདུག་སྙམ་པའི་དམིགས་བསལ་ཁོང་ཁྲོ་དང༌།
    ཕྲག་དོག་དང༌། ང་རྒྱལ་ལ་སོགས་པ་ཡོང་གི་རེད། འོན་ཀྱང་དེ་ལྟ་བུ་བྱས་ན་ཡང་ང་རང་གིས་བྱང་ཆུབ་སེམས་དཔའི་སྤྱོད་པ་ཉམས་སུ་ལེན་པའི་སྐབས་སུ་དེ་ལ་ཁོང་ཁྲོ་དང་ང་རྒྱལ་དང་ཕྲག་དོག་ལ་སོགས་པ་མི་བྱེད་པར།
  52: བླ་མ་བཞིན་དུ་ཁོ་རང་ལ་ཡོན་ཏན་འདི་ལྟ་བུ་ཞིག་ཡོད་རེད། ཡག་པོ་རེད་སྙམ་པ་ལྟ་བུ་མ་གཏོགས་ང་རང་ལས་དམན་པ་རེད།
    ང་རང་དང་མཉམ་པ་རེད་བསམ་པའི་འདུ་ཤེས་མེད་པར་བླ་མ་བཞིན་དུ་གུས་པས་བདག་ཉིད་ཀྱི་སྤྱི་བོར་ལེན་དགོས།
    ཁོ་རང་གིས་བརྙས་བཅོས་བྱེད་འོས་པ་ལྟ་བུ་དང་རང་ལས་ཁྱད་པར་དུ་འཕགས་པ་ལྟ་བུ་ཡིན་པར་བརྩིས་ནས་སྤྱི་བོར་ལེན་པར་བྱེད་པ་དེ་ནི་བྱང་ཆུབ་སེམས་དཔའ་རྣམས་ཀྱི་ལག་ལེན་བྱེད་དགོས་པ་ཡིན་ནོ།
    །ཞེས་པའི་དོན་ཚན་རྣམ་པ་དྲུག་པོ་དེས། གཞན་གྱིས་རང་གི་ལོངས་སྤྱོད་ལ་གནོད་པ་དང་ལུས་ལ་གནོད་པ།
    སྙན་གྲགས་ལ་གནོད་པ། བརྙས་བཅོས་བྱེད་པ་ལ་སོགས་པ་ཕ་རོལ་པོ་གཞན་གང་ཞིག་གིས་ཀྱང་རང་དང་མཉམ་པ་དང་དམན་པ།
    ཐ་ན་རང་གིས་བརྩེ་བས་བསྐྱངས་པ་ག་འདྲ་ཞིག་ཡིན་ན་ཡང་རུང་ཏེ། གཞན་གྱིས་རང་ལ་མ་འོས་པར་བྱས་པ་དང་ཀུན་སློང་མ་རུང་པ་བྱས་པ།
    སྤྱོད་པ་ངན་པ་བྱས་པ་དེ་རྣམས་ཀྱི་རིགས་སུ་གཏོགས་པ་ཐམས་ཅད་ལ་དེའི་ལན་དུ་ང་རང་གིས་ཞེ་སྡང་མི་སྐྱེ་བ་དང༌།
    གནོད་སེམས་མི་བྱེད་པ་དང་བྱམས་པ་དང་སྙིང་རྗེ་དང་བཟོད་པ་ལ་སོགས་པ་གཙོ་བོར་བྱས་ནས་གནོད་པ་དེ་དང་དུ་ལེན་པ།
    དེ་ལ་གུས་པ་སྐྱེས་པ་དང༌། ང་རྒྱལ་སྤངས་པ་དང༌། བརྩེ་བ་དང་བྱམས་པ་སྒོམ་པ་དང༌། བཟོད་པ་སྒོམ་པའོ།
    ། རྒུད་པ་ལམ་དུ་འཁྱེར་བ་ནི། ཞེས་གསུངས་ཏེ། འདི་མན་ཆད་ཀྱི་དོན་ཚན་བཞི་དེ་རང་ལ་རང་བཞིན་གྱིས་གནོད་པ་བྱུང་བའི་སྐབས་སུ་སྤོབས་པ་ཞུམ་པ་ལ་སོགས་པ་མི་བྱེད་པར་རང་གི་སྙིང་སྟོབས་སྐྱེད་པར་བྱས་ནས་བྱམས་པ་དང་སྙིང་རྗེ་སྐྱེད་ཅིང་གཞན་ལ་ཕན་སེམས་སྐྱེ་བར་བྱེད་པ་བསྟན་པ་རེད།
  53: དང་པོ་དེ་འཚོ་བས་ཕོངས་ཤིང་ཟེར་བ་ནི་ང་རང་དུས་རྒྱུན་དུ་ལོངས་སྤྱོད་མེད་པ་འཚོ་བ་ཤིན་ཏུ་ཕོངས་པ།
    ཤིན་ཏུ་དབུལ་བ། དེ་བཞིན་དུ་ང་རང་ལ་དུས་རྟག་ཏུ་མིས་བརྙས་བཅོས་བྱེད་པའམ་མི་སྐད་གྲགས་ཅན་ནམ་མི་སྙན་གྲགས་ཅན་ལྟ་བུ་མ་ཡིན་པར་མིས་རྟག་ཏུ་བརྙས་པ།
    མི་ཐབས་ཆག་ལྟ་བུ་ཞིག་ལ་རྩི་བ། དེ་འདྲ་ཡིན་པའི་སྐབས་དང་འཚོ་བས་ཕོངས་པ་ཙམ་དུ་མ་ཟད་ཚབས་ཆེན་པོ་བཟོད་པར་དཀའ་བའི་ན་ཚ་མི་འདྲ་བས་མནར་ནས་སྡུག་བསྔལ་བྱུང་བའི་སྐབས་དང༌།
    གདོན་གྱིས་བཏབ་ཟཻར་བ་ནི། གཞན་གྱི་གནོད་པ་འདྲ་པོ་ཞིག་གི་དབང་གིས་རང་ལ་མཐོང་སྣང་མི་འདྲ་བ་དང༌།
    སེམས་ཀྱི་བསམ་བློ་གཏོང་སྟངས་མི་འདྲ་བ། སེམས་ཀྱི་མཐོང་སྣང་མི་འདྲ་བ་དེ་འདྲ་བྱུང་བའི་སྐབས་ཡིན་ན་ཡང་འདྲ།
    དེ་འདྲའི་ནད་རིགས་མི་འདྲ་བ་གང་འདྲ་བྱུང་ན་ཡང་དེ་ལ་ང་རང་ཚོས་དུས་རྒྱུན་དུ་དེ་འདྲ་བྱུང་བའི་སྐབས་ལ་སེམས་ཀྱི་སྤོབས་པ་ཞུམ།
    ང་རང་གིས་ང་རང་ལ་བརྙས་བཅོས་བྱེད། རང་གི་སྙིང་སྟོབས་མེད་པ་ཆགས། ང་རང་གི་དམ་པའི་ཆོས་སྒྲུབ་འདོད་ཀྱི་བློ་མེད་པར་ཆགས།
    ང་རང་གིས་འཇིག་རྟེན་གི་བྱ་བ་སྒྲུབ་ཐུབ་པའི་སྤོབས་པ་ཡང་ཉམས། སེམས་ཤིན་དུ་ཞུམ་པ་ལ་འགྲོ་གི་ཡོད།
    ཡིན་ན་ཡང་དེ་ལྟ་བུ་མ་ཡིན་པར་ང་རང་ལ་དེ་འདྲའི་སྐྱོ་པོ་བྱུང་བའི་སྐབས་དང་སྡུག་པོ་བྱུང་བའི་སྐབས་སུ་ང་རང་དཔེས་སྡུག་པོ་བྱུང་གི་ཡོད་རེད།
    ང་རང་དཔེས་སྐྱོ་པོ་བྱུང་གི་ཡོད་རེད། ང་རང་ལ་མ་འོས་པའི་ན་ཚ་ཡོང་གི་ཡོད་རེད།
  54: གདོན་གྱིས་བཏབ་པ་སོགས་དེ་དག་བྱུང་ན་ང་རང་ལ་ཧ་ཅང་ཡག་པོ་རེད་བསམ་དགོས། ང་རང་ལ་སྡུག་པོ་འདི་འདྲ་བྱུང་བ་དེ་ལ་བརྟེན་ནས་འགྲོ་བ་སེམས་ཅན་ཐམས་ཅད་ཀྱི་སྡིག་པ་བསགས་པའི་འབྲས་བུ་དེ་ང་རང་ལ་སྨིན་པར་ཤོག་སྙམ་པ་དང༌།
    འགྲོ་བ་སེམས་ཅན་ཐམས་ཅད་ཀྱི་སྡུག་བསྔལ་དེ་ང་རང་གི་སྟེང་དུ་ཡོང་བར་ཤོག རྒྱུ་སྡིག་པ་དང་འབྲས་བུ་སྡུག་བསྔལ་དེ་ཚོ་བདག་ལ་ཡོང་བར་ཤོག་སྙམ་ནས་བདག་ལ་ལེན་པར་བྱེད་པ་དེ་ལ་བརྟེན་ནས་ང་རང་ལ་མ་འོས་པ།
    ང་རང་ལ་སྐྱོ་བོ་ཞིག་ཡོང་གི་འདུག་སྙམ་པའི་ཞུམ་པ་མེད་པ། སྙིང་སྟོབས་བསྐྱེད་ནས་སེམས་ཅན་ཐམས་ཅད་ཀྱི་སྡུག་བསྔལ་དེ་ང་རང་ལ་སྨིན་པར་ཤོག་སྙམ་ནས་སྨོན་པར་བྱེད་པ་དེ་བྱང་ཆུབ་སེམས་དཔའ་རྣམས་ཀྱིས་ལག་ཏུ་ལེན་དགོས་པ་ཡིན་ནོ།
    ། ད་ལྟ་སྤྱིར་བཏང་གིས་ང་རང་ཚོ་ལ་གནས་ཚུལ་མ་འདྲ་བ་ཡོང་གི་ཡོད་རེད་ལ། གནས་ཚུལ་མི་འདྲ་བ་ཡོང་བའི་སྐབས་སུ་སྐབས་སྐབས་ལ་གནས་ཚུལ་སྐྱོ་པོ་དང༌།
    གནས་ཚུལ་ཐབས་སྡུག་པོ། བྱང་ཆུབ་སེམས་དཔའི་སེམས་ཉམས་པ་དང༌། ཉོན་མོངས་པའི་དབང་དུ་འགྲོ་བ་ལ་སོགས་པ་ཡོང་སྲིད་ཀྱི་རེད་ལ།
    དེ་ལ་མི་གཏོང་བའི་ཐབས་དེ་ཡང་སྐབས་སྐབས་ལ་ཐབས་སྐྱོ་པོ་ཤ་སྟག་ལ་འགྲིགས་ཀྱི་རེད་པས་ཟེར་ན་དེ་ཡང་ཚད་ཀྱི་མ་རེད་ལ།
    བར་དགོས་པ་དེ་སྐབས་སྐབས་ལ་དཔེ་མི་སྲིད་པ་ཡག་པོ་ཡོང་སྲིད་ཀྱི་རེད། ཡག་པོ་ཡོང་བའི་སྐབས་ལ་ཡང་ང་རང་ལ་ཉོན་མོངས་པ་མང་པོ་ཅིག་དང་བྱང་ཆུབ་ཀྱི་སེམས་ཉམས་པ།
  55: བྱང་ཆུབ་སེམས་དཔའི་སྤྱོད་པ་ལས་ཉམས་པ་ཡོང་སྲིད་ཀྱི་ཡོད་རེད་ལ། དེའི་དབང་དུ་བཏང་ཉེན་གྱི་མ་རེད།
    འབྱོར་བ་ལམ་དུ་འཁྱེར་བ་ནི། ཞེས་གསུངས་པ་དེ་ལ་ཡག་པོ་གང་འདྲ་ཡོང་གི་རེད་ཟེར་ན་སྐབས་སྐབས་ལ་ང་རང་དཔེས་སྙན་གྲགས་ཆེན་པོ།
    སྙན་པར་གྲགས་ཤིང་མི་གང་གས་དཔེ་མི་སྲིད་ཡག་པོ་རེད། རྩ་ཆེན་པོ་རེད། ཁྱད་པར་དུ་འཕགས་པ་རེད་ཟེར་མཁན་དེ་འདྲ་ཡོང་སྲིད་ཀྱི་རེད།
    དེ་ནས་དེའི་སྐབས་སུ་འགྲོ་བ་མང་པོས་དཔེ་གུས་པ་ཆེན་པོ་བྱས་ཏེ་མི་དེ་རྩ་ཆེན་པོ། ཁྱད་པར་དུ་འཕགས་པ་རེད་བསམ་སྟེ་སྤྱི་བོར་བཏུད།
    སྙན་གྲགས་དང་ལྡན་པ་དང༌། གུས་བཀུར་བྱེད་པ་དེ་འདྲ་ཡོང་སྲིད་ཀྱི་རེད་ལ། ཡང་དེ་བཞིན་དུ་ལོངས་སྤྱོད་ཀྱི་དབང་དུ་བྱེད་ན་རྣམ་ཐོས་བུའི་ནོར་དང་འདྲ་བ་དཔེ་མི་སྲིད་པའི་འབྱོར་པ་ཆེན་པོ་ཡོང་སྲིད་ཀྱི་རེད།
    སྙན་གྲགས་ཆེན་པོ་བྱུང་བའི་སྐབས་ལ་ཡང་ང་རྒྱལ་དང་ལྡན་པ་དང༌། ང་དཔེ་མི་གང་གས་གུས་བཀུར་བྱེད་པའི་སྙན་གྲགས་ཆེན་པོ་ཞིག་རེད།
    སུ་ལ་ཡང་བརྟེན་དགོས་ཀྱི་མ་རེད་བསམ་པའི་ང་རྒྱལ་དང༌། ཁེངས་པ་རྒྱགས་པ་འདྲ་པོ་ཡོང་སྲིད་ཀྱི་རེད།
    དེའི་སྐབས་སུུ་ང་རྒྱལ་དང་རྒྱགས་པའི་དབང་དུ་བཏང་ཉེན་གྱི་མ་རེད། དེ་བཞིན་དུ་ལོངས་སྤྱོད་ཀྱི་དབང་དུ་བྱེད་ན་དཔེ་ལོངས་སྤྱོད་ཆེན་པོ་ཐོབ་ནས་རང་སེམས་ཁེངས་ནས་སུ་ལ་ཡང་འཇིགས་དགོས་པ་དང༌།
    སྐྲག་དགོས་པ་ཡོད་མ་རེད་བསམ་ནས་ང་རྒྱལ་དང་ཁེངས་པ་ཡོང་སྲིད་ཀྱི་རེད་ལ། ང་རྒྱལ་དང་ཁེངས་པ་དེ་སྐྱེས་ན་དེ་ལ་བརྟེན་ནས་བྱང་ཆུབ་ཀྱི་སེམས་ཉམས་པ་དང༌།
  56: བྱང་ཆུབ་སེམས་དཔའི་སྤྱོད་པ་ལས་ཉམས་པ་ཡོང་སྲིད་ཀྱི་ཡོད་རེད་ལ། དེ་ཡི་དབང་དུ་བཏང་ཉེན་གྱི་མ་རེད།
    དེ་འདྲ་བྱུང་བའི་སྐབས་ལ་ཡང་དྲན་པ་དང་ཤེས་བཞིན་དེ་ཡག་པོ་བསྟེན་དགོས་ཀྱི་ཡོད་རེད། དྲན་པ་དང་ཤེས་བཞིན་དེ་བསྟེན་པའི་ཐབས་ལ་གང་འདྲ་རེད་ཟེར་ན་དེའི་གནས་ཚུལ་དེ་ཡག་པོ་ཤེས་དགོས་ཀྱི་ཡོད་རེད།
    དེ་ནས་ང་རང་ལ་སྙན་གྲགས་ཕུན་སུམ་ཚོགས་པ་བྱུང་བའི་སྐབས་ལ་ཡང་སྲིད་པ་འཁོར་བ་འདི་ལ་དཔལ་འབྱོར་དང༌།
    ལོངས་སྤྱོད་དེ་སྐབས་སྐབས་ལ་ཡོང་སྲིད་ཀྱི་ཡོད་རེད་དེ་ཡིན་ན་ཡང་དེ་ལ་སྙིང་པོ་ཞེ་དྲག་ཡོད་མ་རེད༌།
    དེ་མི་རྟག་པ་རེད། དེ་ལ་ཕན་ཐོགས་ཆེན་པོ་ཡོང་གི་མ་རེད་བསམ་པའི་སྙིང་པོ་མེད་པ་ལ་གཟིགས་པ་དང༌།
    ང་རང་ལ་ཏོག་ཙམ་ཏོག་ཙམ་ཡོང་བ་དེའང་དགོས་པ་ཡོད་མ་རེད་བསམ་ནས་དེ་ལ་ཁེངས་པ་མེད་པ་བྱེད་དགོས་ཀྱི་རེད།
    དེ་བཞིན་དུ་ལོངས་སྤྱོད་ཕུན་སུམ་ཚོགས་པ་རྣམ་ཐོས་ཀྱི་བུའི་ནོར་དང་འདྲ་བ་བྱུང་བ་ཡང་བསགས་པའི་མཐའ་མ་འཛད་འགྲོ་བ་ལྟ་བུ་ཞིག་རེད།
    འདུས་པའི་མཐའ་མ་འབྲལ་འགྲོ་བ་ཞིག་རེད་བསམ་ནས་སྲིད་པའི་དཔལ་འབྱོར་ལ་སྙིང་པོ་ཞེ་དྲག་མེད་པར་གཟིགས་ནས།
    ང་རྒྱལ་དང༌། ཁེངས་པ་རང་བཞིན་གྱིས་འཇོམས་ཐུབ་པ་དང༌། ང་རྒྱལ་དང་ཁེངས་པ་གཅེས་མ་ཤོར་བ།
    ང་རང་གི་སེམས་ཤིན་ཏུ་ཞི་བ་དང༌། དུལ་བ་དང༌། ལྷོད་པ་དང༌། ང་རང་གི་སྙན་གྲགས་ལ་བརྟེན་ནས་བྱང་ཆུབ་སེམས་མ་ཉམས་པ།
    དེ་བཞིན་དུ་ལོངས་སྤྱོད་ལ་བརྟེན་ནས་བྱང་ཆུབ་ཀྱི་སེམས་མ་ཉམས་པ།
  57: སྙན་གྲགས་ལ་བརྟེན་ནས་བྱང་ཆུབ་སེམས་དཔའི་སྤྱོད་པ་ལས་མ་ཉམས་པ། ལོངས་སྤྱོད་ལ་བརྟེན་ནས་བྱང་ཆུབ་སེམས་དཔའི་སྤྱོད་པ་ལས་མ་ཉམས་པར་བྱེད་པ་ནི་རྒྱལ་བའི་སྲས་པོ་བྱང་ཆུབ་སེམས་དཔའ་རྣམས་ཀྱིས་ལག་ཏུ་ལེན་པར་བྱ་བ་ཡིན།
    གཉིས་པ་དེས་ང་རང་ལ་འབྱོར་པ་དང་རྒུད་པ་གཉིས་ཡོད་པ་རེད་ལ། འབྱོར་པའི་སྐབས་སུ་འབྱོར་པ་དང་ལྡན་ཤེས་དགོས་པ།
    རང་གཞན་ལ་མ་གནོད་པ། རྒུད་པ་བྱུང་ཡང༌། རྒུད་པ་ལ་རྒུད་ཤེས་པ། རྒུད་པ་ལ་བརྟེན་ནས་རང་གཞན་ལ་མ་གནོད་པ།
    ང་རང་གི་ལམ་མ་ཉམས་པ་བྱེད་དགོས་ཀྱི་ཡོད་རེད། འདི་འོག་གི་ཚིགས་སུ་བཅད་པ་གཉིས་པོ་དེ་གཙོ་ཆེ་བ་ནང་གི་ཀུན་སློང་དེ་རེད།
    ནང་གི་ཀུན་སློང་ནང་ནས་ཀྱང་གཙོ་ཆེ་ཤོས་འདྲ་པོ་དེ་ནི་ཞེ་སྡང་དང་འདོད་ཆགས་གཉིས་ཀྱིས་ང་རང་གི་བྱང་ཆུབ་སེམས་དཔའི་ཀུན་སློང་ལ་སྐྱོན་བཏང་བ་དང༌།
    བྱང་ཆུབ་སེམས་དཔའི་སྤྱོད་པ་ལ་སྐྱོན་བཏང་བ་དེ་འདྲ་ཡོང་གི་ཡོད་རེད་ལ། དེ་དུས་སྐྱོན་མ་བཏང་བ་ཡག་པོ་ཞིག་དང༌།
    ཉོན་མོངས་པ་དེ་ཚོ་འདུལ་ཐུབ་པ་ཞིག་བྱེད་དགོས་ཀྱི་ཡོད་རེད། ཞེ་སྡང་ལམ་དུ་འཁྱེར་བ་ནི།
    ཞེས་གསུངས་པའི་དོན་ཚན་ཉི་ཤུ་པ་དེ་ཞེ་སྡང་རེད་ལ། དེ་ལ་ནང་གི་ཞེ་སྡང་དགྲ་པོ་མ་བཏུལ་ན།
    །ཟེར་བ་དེ། གཙོ་ཆེ་ཤོས་ལྟ་བུ་དེ་ནི་ང་རང་ལ་ཞེ་སྡང་སྐྱེས་པའི་སྐབས་སུ་ཞེ་སྡང་དེ་ང་རང་གི་ནང་གི་དགྲ་འདྲ་བོ་རེད།
    དེ་ཕར་ཡིན་གཅིག་མིན་གཅིག་མགོ་མནན་ནས་བཏུལ་ན་ཕྱི་ཡི་དགྲ་བོ་དེ་ཞེ་དྲག་ཡོང་གི་ཡོད་མ་རེད་ལ།
  58: ནང་གི་ཞེ་སྡང་དགྲ་བོ་དེ་མ་ཐུལ་ན་ཕྱི་རོལ་གྱི་དགྲ་བོ་ལ་འཁྲུག་པ་བརྒྱབ་ནས་ཕར་དགྲ་བོ་དེར་སྡུག་པོ་བཏང་བ་དང༌།
    དགྲ་བོ་དེ་ཐུལ་ནས་དགྲ་བོ་མང་པོ་བསད་པ་དང༌། དགྲ་བོ་མང་པོ་ཆམ་ལ་ཕབ་པ་ལ་སོགས་པ་ལྟ་བུ་བྱས་ན་ཡང་ཞེ་དྲག་ཕན་གྱི་ཡོད་མ་རེད།
    དཔེར་ན་ང་རང་གིས་ཕྱིའི་དགྲ་བོ་གཅིག་བསད་ན། དགྲ་བོ་དེ་བསད་པ་ལ་བརྟེན་ནས་དེའི་གཉེན་དང༌།
    བཤེས་དེ་ཚོ་གང་ག་དགྲ་བོར་ཆགས་པ་རེད། དང་པོ་དགྲ་བོ་གཅིག་བཏུལ་བ་ལ་བརྟེན་ནས། དགྲ་བོ་གསུམ་ཙམ་འཕེལ་འགྲོ་གི་རེད།
    དེ་ནས་དགྲ་བོ་གསུམ་དེ་བཏུལ་ན། དེ་ནས་འདིས་དགྲ་བོ་དྲུག་ཙམ་ལ་འཕེལ་འགྲོ་བ་རེད་ལ། དེ་ནས་དགྲ་བོ་དེ་ག་ཚོད་བཏུལ་ན་ཡང་མང་དུ་མང་དུ་འགྲོ་བ་མ་གཏོགས།
    དགྲ་དེ་ཉུང་དུ་ཉུང་དུ་འགྲོ་ཡ་ཡོད་མ་རེད། དེའི་ཕྱིར་ན་ཕྱིའི་དགྲ་བོ་དེ་མ་བཏུལ་བ་ནང་གི་ཞེ་སྡང་གི་དགྲ་བོ་དེ་ཡིན་གཅིག་མིན་གཅིག་བཏུལ་དགོས་ཀྱི་རེད་ལ།
    དེའི་ཕྱིར་ན་ནང་གི་ཞེ་སྡང་གི་དགྲ་བོ་དེ་སུས་བཏུལ་གྱིས་རེད་ཟེར་ན། ནང་གི་བྱམས་པ་དང༌།
    སྙིང་རྗེའི་དམག་གིས་བཏུལ་ཐུབ་ཀྱི་རེད། བྱམས་པས་ཞེ་སྡང་གི་དགྲ་བོ་དེ་བཏུལ་བ་དང༌། སྙིང་རྗེས་ཞེ་སྡང་གི་དགྲ་བོ་དེ་བཏུལ་གྱི་རེད་ལ།
    བྱམས་པ་དང་སྙིང་རྗེ་གཉིས་པོ་དེས་རང་གི་སེམས་རྒྱུད་དེ་འདུལ་ནས་རང་གི་སེམས་རྒྱུད་ལ་ཉོན་མོངས་པ་ཞེ་སྡང་མེད་པར་བྱེད་པ་དེ་ནི་རྒྱལ་བའི་སྲས་པོ་བྱང་ཆུབ་སེམས་དཔའ་རྣམས་ཀྱིས་ལག་ཏུ་ལེན་པར་བྱ་བ་ཡིན།
  59: ཆགས་ཡུལ་ལམ་དུ་འཁྱེར་བ་ནི། ཞེས་གསུངས་པའི་འདོད་ཆགས་ཟེར་བ་དེ་རང་གིས་སྤྱིར་བཏང་གི་ཚེ་འདིའི་འདོད་པའི་ཡོན་ཏན་དེ་ཚོ་ལ།
    ང་རང་གིས་ཐེངས་གཅིག་ཙམ་ཞིག་ལོངས་སྤྱོད་ན་དེ་སྐྱིད་པོ་རེད་བསམ་པ་འདྲ་པོ་ཞིག་ཡོང་གི་རེད་དེ།
    ཡིན་ན་ཡང་ཚྭའི་ཆུ་འཐུང་བ་དང་འདྲ་བ་རེད། མཚོའི་ཚྭ་ཆུ་དེ་ག་ཚད་འཐུང་ན་ཡང་ཁ་སྐོམ་དུ་སྐོམ་དུ་འགྲོ་བ་དང༌།
    དཔེ་དེ་བཞིན་དུ། ང་རང་གིས་འདོད་ཡོན་ལ་ག་ཚད་ལོངས་སྤྱོད་ན་ཡང༌། ད་འགྲིགས་སོང་བསམ་པ་ཡོང་གི་མ་རེད་ལ།
    ག་ཚད་ཡིན་ན་ཡང་དེ་ལ་ཞེན་པ་ཆེ་རུ་ཆེ་རུ་འགྲོ་བ་དང༌། སྲེད་པ་འཕེལ་དུ་འཕེལ་དུ་འགྲོ་བ་རེད་ལ་དེའི་ཕྱིར་ན།
    འདོད་ཆགས་ཀྱི་རྗེས་སུ་འབྲང་ཡ་ཡོད་མ་རེད། འདོད་ཆགས་ཀྱི་རྗེས་སུ་འབྲང་ནས་སེམས་པ་གང་ཐུབ་དང༌།
    སེམས་པ་དེ་སྐྱིད་པོ་ཞིག་བྱེད་ཐུབ་པ་ཡོང་ཐུབ་ཀྱི་ཡོད་མ་རེད་ལ། དེའི་ཕྱིར་ཉོན་མོངས་པ་འདོད་ཆགས་སྐྱེས་བྱུང་ན།
    ཉོན་མོངས་པའི་འདོད་ཆགས་ཀྱི་རྗེས་སུ་མ་འབྲང་བ། གང་ལ་ཞེན་ཆགས་སྐྱེས་པའི་དངོས་པོ་རྣམས།
    །ང་རང་ལ་ཞེན་ཆགས་སྐྱེས་པའི་དངོས་པོ་དེ་རྣམས་འཕྲལ་ལ་སྤོང་བ་སྟེ། ང་རང་དེ་ལ་ཞེན་ཆགས་སྐྱེས་པ་འདུག་བསམ་པ་དེ་གནས་སྐབས་ཕར་གཡུགས།
    དེ་མ་ཐག་ཏུ་ཕར་གཡུགས་བཞག་ན་དེ་གཡུགས་སླ་པོ་རེད། དེའི་ཕྱིར་ན་འཕྲལ་ལ་སྤོང་བ་དེས་ཉོན་མོངས་པ་དེ་ཡར་འཕེལ་མ་བཅུག་པ་བྱེད་པ་དེ།
    རྒྱལ་བའི་སྲས་པོ་བྱང་ཆུབ་སེམས་དཔའ་རྣམས་ཀྱི་ལག་ཏུ་ལེན་པར་བྱ་བ་ཡིན།
  60: འདི་གའི་ཀུན་རྫོབ་བྱང་ཆུབ་ཀྱི་སེམས་དེ་འགྲུབ་པ་རེད་ལ། ཀུན་རྫོབ་བྱང་ཆུབ་ཀྱི་སེམས་དེ་ལ།
    ད་ལྟ་སྤྱིར་བཏང་གི་དངོས་གཞི་བདག་གཞན་བརྗེ་བ་སྒོམ་པ་གཅིག་དང༌། དེ་ནས་རྗེས་ཐོབ་ཀྱི་དགེ་བ་རྣམ་པ་བཅུ།
    དེའི་ནང་ནས་དངོས་གཞི་བདག་གཞན་བརྗེ་བ་སྒོམ་པ་དེ་ཨང་གྲངས་བཅུ་གཅིག་པ་དེ་ཡིན་པ་རེད།
    བཅུ་གཉིས་པ་ནས་ད་ལྟ་ཉི་ཤུ་རྩ་གཅིག་པའི་བར་ལ་བཅུ་དེ་ཀུན་རྫོབ་བྱང་ཆུབ་ཀྱི་སེམས་རྗེས་ཐོབ་ཀྱི་སྐབས་སུ་རེད།
    རྗེས་ཐོབ་ཀྱི་སྐབས་སུ་ང་རང་ཚོ་ལ། སྐབས་སྐབས་ལ་མི་ཡིས་གནོད་པ་བསྐྱལ་བའམ་མི་གཞན་དག་གིས་གནོད་པ་སྣ་ཚོགས་བྱས་ནས་ང་རང་གི་སེམས་དེ་ཉོན་མོངས་པའི་དབང་དུ་འགྲོ་བ་ཡོང་གི་རེད་ལ།
    དེའི་སྐབས་སུ་ང་རང་གིས་དྲན་པ་དང་ཤེས་བཞིན། བག་ཡོད་པའི་སྒོ་ནས་བཟོད་པ་སྒོམ་ཐུབ་པ་དང༌།
    བྱམས་པ་སྒོམ་ཐུབ་ཡ་དང༌། སྙིང་རྗེ་སྒོམ་ཐུབ་པ་ཞིག་ཡོང་ཐུབ་ཀྱི་རེད་ལ། དེ་བཞིན་དུ་ཕྱིའི་དགྲ་བོ་མིན་ན་ཡང་ནང་གི་ལོངས་སྤྱོད་འཕེལ་འགྲིབ་ལ་བརྟེན་ནས་ཡང་སེམས་ཞུམ་པ་དང༌།
    སེམས་ང་རྒྱལ་སྐྱེས་པ་ཡོང་གི་རེད་ལ། དེའི་སྐབས་སུ་ཡང་སེམས་ཞུམ་པ་དང་ང་རྒྱལ་མེད་པ།
    སྐབས་སྐབས་ལ་ཡང་རང་བཞིན་གྱིས་ཉོན་མོངས་པ་རྒྱས་ནས། དེ་ནས་ཞེ་སྡང་དང་འདོད་ཆགས་ལ་སོགས་པ་དེ་འདྲ་ཡོང་སྲིད་ཀྱི་རེད་ལ།
    དེ་འདྲ་ཡོང་ན་དེ་ལ་དོན་ཚན་བཅུ་པོ་དེ་གཙོ་ཆེ་ཤོས་འདྲ་པོ་དྲན་ཤེས་སོགས་བསྟན་ནས་རང་གི་སེམས་དེ་བྱམས་པ་དང་སྙིང་རྗེ་དང་བཟོད་པ་དེ་ཚོ་མ་ཤོར་བ་ཡིན་གཅིག་མིན་གཅིག་ཐབས་ཤེས་བྱེད་དགོས་ཀྱིས་རེད་གསུངས་པ་རེད།
  61: མཉམ་གཞག་སྤྲོས་བྲལ་འཛིན་མེད་ནི། ཞེས་གསུངས་ཏེ། སྤྱིར་རྒྱལ་སྲས་ལག་ལེན་དེ་ལ་གཙོ་ཆེ་ཤོས་ལྟ་བུ་དེ།
    ཀུན་རྫོབ་བྱང་ཆུབ་ཀྱི་སེམས་དང༌། དོན་དམ་བྱང་ཆུབ་ཀྱི་སེམས་རྣམ་པ་གཉིས་བསྟན་པ་དང༌།
    ཀུན་རྫོབ་བྱང་ཆུབ་ཀྱི་སེམས་ལ་མཉམ་བཞག་གི་སྐབས་སུ་བདག་གཞན་བརྗེ་བ་དང༌། རྗེས་ཐོབ་ཀྱི་སྐབས་སུ་དོན་ཚན་རྣམ་པ་བཅུ་ཡི་སྒོ་ནས་ཉམས་སུ་ལེན་པའི་ཚུལ་དེ་བསྟན་པ་རེད་ལ།
    འདི་རིང་གི་སྐབས་སུ་དོན་དམ་བྱང་སེམས་ཀྱི་སྐོར་རེད། ཀུན་རྫོབ་བྱང་ཆུབ་ཀྱི་སེམས་ཟེར་དུས་སྤྱིར་བཏང་གི་དབང་དུ་བྱས་ན་ངོ་བོ་བྱམས་པ་དང་སྙིང་རྗེ་ཡིན་པ་རེད་ལ།
    བྱམས་པ་དང་སྙིང་རྗེ་དེ་ཡང་སྤྱིར་བཏང་གི་བྱམས་པ་དང་སྙིང་རྗེ་མང་པོ་ཡོད་རེད་ལ། བྱམས་པ་དང་སྙིང་རྗེ་དེ་རང་དོན་ལ་འབྲེལ་བསྡད་པ་དང༌།
    བྱམས་པ་དང་སྙིང་རྗེ་ཁ་ཤས་ཏོག་ཙམ་ཆགས་པ་ལ་འབྲེལ་བསྡད་པ་དང༌། བྱམས་པ་དང་སྙིང་རྗེ་ཁ་ཤས་གཏི་མུག་དང་འབྲེལ་བསྡད་པ་དེ་འདྲ་མང་པོ་ཡོད་རེད་དེ་ཡིན་ན་ཡང༌།
    དེ་ལྟ་བུའི་ཉོན་མོངས་པ་སྐྱོན་ཅན་གྱི་ཁོངས་སུ་གཏོགས་པ་མ་ཡིན་པ། བྱམས་པ་དང་སྙིང་རྗེ་ཤེས་རབ་དང་ལྡན་པ་དང༌།
    བྱམས་པ་དང་སྙིང་རྗེ་ལྷག་བསམ་དང་ལྡན་པ་ཁྱད་པར་ཅན་དེ་ལ་ཀུན་རྫོབ་བྱང་ཆུབ་ཀྱི་སེམས་ཟེར་གྱི་ཡོད་རེད་ལ།
    དེ་ལྟ་བུ་རང་གི་སེམས་རྒྱུད་ལ་སྤྱིར་བཏང་གི་གཞན་སེམས་ཅན་ལ་བྱམས་པ་དང་སྙིང་རྗེ་ཆེན་པོ་ཞིག་སྐྱེས།
    གཞན་སེམས་ཅན་ལ་བྱམས་པ་དང་སྙིང་རྗེ་ཆེན་པོ་ཞིག་སྐྱེས་པ་ལ་བརྟེན་ནས།
  62: རང་གི་ཉོན་མོངས་པ་དེ་ཚོ་རང་བཞིན་གྱིས་མགོ་ནོན། དེ་ལྟ་བུ་མགོ་མནན་པ་ལ་བརྟེན་ནས་རང་དོན་ཕུན་སུམ་ཚོགས་པ་དང༌།
    གཞན་དོན་ཕུན་སུམ་ཚོགས་པའི་རྩ་བ་འདྲ་པོ་ཞིག་ཡིན་པའི་ཕྱིར་ན། ཀུན་རྫོབ་བྱང་ཆུབ་ཀྱི་སེམས་ཟེར་བ་རེད་ལ།
    དེ་ནས་ཀུན་རྫོབ་བྱང་ཆུབ་ཀྱི་སེམས་རྐྱང་པས་འགྲིགས་ཀྱི་རེད་པས་ཟེར་ན། དེ་རྐྱང་པས་འགྲིགས་ཀྱི་ཡོད་མ་རེད།
    དེ་ལ་དོན་དམ་བྱང་ཆུབ་ཀྱི་སེམས་སྐྱེས་དགོས་ཀྱི་ཡོད་རེད་ལ། རྒྱུ་མཚན་དེའི་ཕྱིར་ན། ད་ལྟ་དོན་དམ་བྱང་ཆུབ་ཀྱི་སེམས་དེ་གསུངས་པའི་སྐབས་རེད།
    དོན་དམ་བྱང་ཆུབ་ཀྱི་སེམས་དེ་གསུང་བའི་སྐབས་སུ་དང་པོ་སྣང་བ་སེམས། གཉིས་པ་དེ་སེམས་སྟོང་པ་ལ་བལྟས་ནས་དོན་དམ་པའི་གནས་ལུགས་རྟོགས་པའི་ཡེ་ཤེས་རྒྱུད་ལ་སྐྱེས་པ་ལ་ཟེར།
    དེ་ཡང་ཇི་ལྟར་སྣང་བ་ཟེར་ན། དེ་ལ་སྤྱིར་བཏང་གི་འགྲེལ་བའི་ལུགས་སྲོལ་གཉིས་ཡོད་རེད་ལ།
    འགྲེལ་བའི་ལུགས་སྲོལ་གཅིག་ལ་ཇི་ལྟར་སྣང་བ་ཟེར་དུས་ཕྱིའི་སྣང་བ་མིག་གིས་ཡུལ་དུ་གྱུར་པའི་གཟུགས།
    རྣ་བའི་ཡུལ་དུ་གྱུར་པའི་སྒྲ། སྣ་ཡི་ཡུལ་དུ་གྱུར་པའི་དྲི། ལྕེ་ཡི་ཡུལ་དུ་གྱུར་པའི་རོ།
    །ལུས་ཀྱི་ཡུལ་དུ་གྱུར་པའི་རེག་བྱ། ཡིད་ཀྱི་ཡུལ་དུ་གྱུར་པའི་ཆོས་ལ་སོགས་པ་སྣང་བ་མ་འདྲ་བ་རྣམ་པར་ཤེས་པ་ཚོགས་དྲུག་གིས་ཡུལ་དྲུག་གི་རྣམ་པ་ཤར་གྱི་ཡོད་རེད།
    ཤར་གྱི་ཡོད་པ་དེ་ཚོ་ང་རང་ཚོའི་སྣང་བ་ལ་ཕྱི་རོལ་ལ་མཐོང་རྒྱུའི་གཟུགས་ཡོད་རེད། ཐོས་རྒྱུའི་སྒྲ་ལ་སོགས་པ་ཡོད་རེད།
  63: དེ་ཡོད་པ་ལ་བརྟེན་ནས། གཟུགས་མཛེས་པོ་མཐོང་ན་དགའ་བ། གཟུགས་མི་མཛེས་པ་མཐོང་ན་མི་དགའ་བ།
    སྒྲ་སྙན་པོ་ཐོས་ན་དགའ་བ་དང༌། སྒྲ་མི་སྙན་པ་ཐོས་ན་མི་དགའ་བ་ལ་སོགས་པ་དེ་འདྲའི་ཆགས་སྡང་གི་རྣམ་པར་རྟོག་པ་མི་འདྲ་བ་ཡོང་གི་ཡོད་རེད་དེ་ཡིན་ན་ཡང༌།
    དོན་དངོས་གནས་ཀྱི་དབང་དུ་བྱས་ན་དེ་འདྲ་ཕྱི་རོལ་ལ་ཡོད་མ་རེད། རང་གི་སེམས་ཀྱི་བག་ཆགས་ཀྱི་སྟོབས་ཀྱིས་ཕྱི་རོལ་ཡུལ་གྱི་རྣམ་པ་ལ་ཤར་འགྲོ་གི་ཡོད་རེད་ལ།
    དཔེར་ན་ང་རང་ཚོ་དཔེ་ལྟ་བུ་ཞིག་བཞག་ན་རྨི་ལམ་གྱི་སྐབས་སུ་གང་ཡང་ཡོད་མ་རེད་དེ་ཡིན་ན་ཡང༌།
    སྐབས་སྐབས་རྨི་ལམ་སྡུག་པོ་རྨིས་ཀྱི་ཡོད་རེད། སྐབས་སྐབས་ལ་རྨི་ལམ་ཡག་པོ་རྨིས་ཀྱི་ཡོད་རེད།
    དེ་ཐམས་ཅད་རང་གི་སེམས་ཀྱི་བག་ཆགས་ཀྱི་སྟོབས་ཀྱིས་མ་འདྲ་བ་ཤར་གྱི་ཡོད་རེད་ལ། དཔེ་དེ་བཞིན་དུ།
    ད་ལྟ་སྣང་བ་འདི་ཐམས་ཅད་ཀྱང་རང་གི་ཐོག་མ་མེད་པ་ནས། གོམས་པའི་བག་ཆགས་ཀྱིས་རང་གི་སེམས་ལ་ཤར་གྱི་ཡོད་པ་རེད།
    དེ་ལ་དམིགས་པའི་དབང་དུ་བྱས་ན། ཕྱིའི་སྣང་བ་འདི་སྤྱིར་བཏང་གི་སངས་རྒྱས་ཀྱིས་གསུངས་པ་དང༌།
    ང་རང་ཚོའི་རིགས་པས་བརྟག་དཔྱད་བྱས་ན་ནང་གི་སེམས་རེད་དེ་ཡིན་ན་ཡང༌། ད་ལྟ་སོ་སོ་སྐྱེ་བོ་རྣམས་ཀྱིས་དེ་ལ་ཡིད་ཆེས་སྐྱེས་དཀའ་བ་འདྲ་པོ་ཡོང་གི་རེད།
    འོ་ན་དངོས་གནས་སྒོམ་པའི་སྐབས་ལ་ཡང་དེ་ལྟ་བུ་མ་རྟོགས་ན་སྒོམ་མི་རུང་བ་རེད་པས་ཟེར་ན།
    སྒོམ་མི་རུང་བ་མ་རེད།
  64: སྣང་བ་དེ་དག་རང་གི་སེམས་རེད་ཟེར་དུས། རང་གི་སེམས་ཀྱི་སྣང་བ། དཔེར་ན་སེམས་ཀྱི་སྟེང་དུ་ཉོན་མོངས་པ་སྐྱེས་པ་དང༌།
    སེམས་ཀྱི་སྟེང་དུ་དགའ་སྡུག་སྐྱེས་པ་དང༌། སེམས་ཀྱི་སྟེང་དུ་བྱམས་པ་དང་སྙིང་རྗེ་ལ་སོགས་པ་སེམས་ཀྱི་སྟེང་ལ་ཚོར་བ་མ་འདྲ་བ་མ་འདྲ་བ་དང༌།
    རྣམ་རྟོག་མ་འདྲ་བ་མང་པོ་འཆར་ཀྱི་ཡོད་རེད་ལ། དེ་ཚོ་ཕྱིའི་དངོས་པོ་ལས་ཀྱང་ནང་གི་རྣམ་རྟོག་དང༌།
    ཚོར་བ་དང༌། ནང་གི་སེམས་ཀྱི་སྣང་བ་དེ་ཚོས་འཁོར་བའི་གནས་སུ་སྡུག་བསྔལ་འབྱུང་བ་དང༌།
    བདེ་སྐྱིད་མི་ཐོབ་པ་དང༌། ཐར་པ་མ་ཐོབ་པ་ལ་སོགས་པའི་བར་ཆད་བྱེད་ཀྱིས་ཡོད་རེད་ལ། དེ་ལྟ་བུ་བྱས་པ་དེ་ཡང་དངོས་གནས་བརྟག་དཔྱད་བྱེད་ན་བདེ་སྡུག་གི་ཚོར་བ་དང༌།དཀའ་སྡུག་གི་ཚོར་བ་དང༌།
    ཉོན་མོངས་པའི་ཚོར་བ་དང༌། བྱམས་པ་དང༌། སྙིང་རྗེ། དད་པ་ལ་སོགས་པའི་ཚོར་བ་དེ་ཐམས་ཅད་ཀྱང་རང་གི་སེམས་མ་གཏོགས་ཡོད་མ་རེད།
    དོན་དག་གང་ག་རང་གི་སེམས་རེད། རང་གི་སེམས་ལ་བརྟེན་ནས་བྱུང་བ་ཞིག་དང༌། རང་གི་སེམས་ཀྱི་ངོ་བོ་ལ་བརྟེན་ནས་བྱུང་བ་ལྟ་བུ་ཞིག་རེད་ལ།
    གལ་ཏེ་སེམས་དེ་དངོས་གནས་རྡོག་རྡོག་འདྲ་པོ། ཁ་ཤས་ཏོག་ཙམ་སེམས་དེ་བདེན་པར་གྲུབ་པ་འདྲ་པོ་དང༌།
    སེམས་དེ་དངོས་པོ་འདྲ་པོ་ཞིག་ཡིན་ན། དེ་ལ་དགའ་སྡུག་དང༌། ཕྲག་དོག་དེ་ཚོས་སྐྱོན་བཏང་གི་ཡོད་རེད་དེ།
    ཡིན་ན་ཡང་དེ་ལྟ་བུ་ཡོད་མ་རེད། སྤྱིར་བཏང་གི་སྣང་བ་སེམས་རེད་ལ།
  65: སེམས་ཁོ་རང་གི་ངོ་བོ་དེ་སེམས་ཉིད་སྤྲོས་པའི་མཐའ་དང་བྲལ་བ་རེད་ལ། སེམས་དེ་ཡོད་པ་རེད་ཟེར་ན་ཡང་དངོས་པོ་གང་ཡང་མ་གྲུབ་པ།
    མེད་པ་རེད་ཟེར་ན་ཡང་ཅི་ཡང་མེད་པ་ཡང་མ་ཡིན་པ། ཡོད་པ་དང་མེད་པ་མཐའ་དང་བྲལ་བ་རེད། ཡོད་པ་དང་མེད་པ་མཐའ་དང་བྲལ་བ་དེ་ང་རང་ཚོ་ཁ་ཤས་ཀྱིས་བསམ་ན།
    ཡོད་པ་དང་མེད་པ་མཐའ་དང་བྲལ་བའི་མཚན་ཉིད་དེ་རྟོགས་ན། ཡོད་པ་དང་མེད་པ་མཐའ་དང་བྲལ་བ་ཞིག་རེད།
    མ་རྟོགས་ན་སེམས་དེ་བདེན་པར་གྲུབ་པ། རྫས་སུ་གྲུབ་པ་ནང་བཞིན་བསམ་གྱི་ཡོད་རེད་དེ་ཡིན་ནའང་མ་རེད།
    སེམས་ཀྱི་རང་བཞིན་དེ་རྟོགས་ན་ཡང་ཁོ་རང་གི་ངོ་བོ་དེ་ཡང་དེ་ག་རང་རེད་ལ། མ་རྟོགས་ན་ཡང་ཁོ་རང་གི་ངོ་བོ་དེ་ག་རང་ཡིན་པའི་ཕྱིར་ན།
    གདོད་ནས་ཟེར་ཡེ་གདོད་མ་ནས་སེམས་ཁོ་རང་གི་ངོ་བོ་དེ་དེ་ག་རང་རེད་མ་གཏོགས། དེ་ལ་སྡུག་པོ་ལ་ཡག་པོ་བསྒྱུར་བཞག་པ་ཡང་ཡོད་མ་རེད།
    ཡག་པོ་ལ་སྡུག་པོ་བསྒྱུར་བཞག་པ་ཡང་ཡོད་མ་རེད། རྒྱུ་མཚན་དེའི་ཕྱིར་ན་སེམས་ཉིད་གདོད་ནས་སྤྲོས་པའི་མཐའ་དང་བྲལ་བ་རེད།
    ཕྱིའི་སྣང་བ་ལ་ཡང་སྐྱོན་གང་ཡང་ཡོད་པ་མ་རེད། ནང་གི་སེམས་ལ་ཡང་སྐྱོན་གང་ཡང་ཡོད་མ་རེད།
    སྤྲོས་པའི་མཐའ་དང་བྲལ་ཟེར་དུས་འདི་ཤིན་ཏུ་ཞི་བ་རེད། ཤིན་ཏུ་སྤྲོས་པ་དང་བྲལ་བ་རེད།
    ཤིན་ཏུ་རྣམ་པར་དག་པ་རེད། དེའི་ཕྱིར་ན་དེ་ལྟ་བུའི་སེམས་ཉིད་དེ་གདོད་མ་ནས་སྤྲོས་པའི་མཐའ་དང་བྲལ་བ་དང༌།
  66: སྣང་བ་སེམས་སྟོང་པ་ཡིན་པ་དེ་ཤེས་ནས། ཕྱི་ཡི་གཟུགས་ཀྱི་ཡུལ་ལ་ཡང་དངོས་པོ་དང་ལྡན་པ་དང༌།
    དེའི་ཆགས་ཞེན་སྐྱེས་ཀྱི་ཡོད་པ་ཞེ་སྡང་སྐྱེས་ཀྱི་ཡོད་པ་མ་གྲུབ་པ། ནང་གི་འཛིན་པའི་སེམས་ཡིན་ན་ཡང་དེ་ལྟར་དུ་ངོ་བོ་སྟོང་པ་ཡིན་པའི་ཕྱིར་ན།
    གང་དུ་ཡང་མ་གྲུབ་པ་ཕྱིར་གཟུང་ཡུལ་དུ་འཛིན་པ་དང༌། ནང་འཛིན་པའི་སེམས་ཀྱི་རྣམ་པ་ལ་འཛིན་པའི་ཚད་མ་རྣམས་ཡིད་ལ་གང་ཡང་མི་བྱེད་པ་སེམས་ཀྱི་གནས་ལུགས་སྤྲོས་པའི་མཐའ་དང་བྲལ་བ་དེའི་ངང་དུ་མཉམ་པར་བཞག་པ་དེ་རྒྱལ་བའི་སྲས་པོ་བྱང་ཆུབ་སེམས་དཔའ་རྣམས་ཀྱིས་ལག་ཏུ་ལེན་རྒྱུ་གཙོ་བོ་འདྲ་པོ་རེད་གསུངས་པ་རེད།
    དེ་ནས་དེ་ལྟ་བུའི་དོན་དམ་བྱང་ཆུབ་ཀྱི་སེམས་དེ། བསྐྱར་དུ་ང་རང་ཚོ་དེ་ཏོག་ཙམ་ཚིག་མི་གསལ་བ་ལྟ་བུ་དང༌།
    དེའི་ཕྱིར་ན་མན་ངག་དེ་ཚོ་ཞེ་དྲག་མ་བསྟན་པའི་དབང་གིས་མདོའི་ལྟ་བ་འདྲ་པོ་དེ་མ་གཏོགས་དོན་དུ་ཕྱག་རྒྱ་ཆེན་པོ་མངོན་སུམ་དུ་ངོ་སྤྲོད་པ་དང༌།
    ད་ལྟ་མདོ་ཡི་རྒྱལ་སྲས་ལག་ལེན་གྱི་ནང་ནས། སྐབས་འདིར་དོན་དམ་བྱང་ཆུབ་ཀྱི་སེམས་བསྟན་པ་དེ་རེད།
    ཕལ་ཆེར་དོན་དག་གཅིག་པ་རེད། དེ་ནས་དེ་ལ་དམ་པའི་གནས་ལུགས་སྒོམ་པ་ལ་གོ་དགོས་ཀྱི་རེད་ལ།
    དེ་ནས་བྱང་ཆུབ་ཀྱི་སེམས་ཟེར་བཏགས་དགོས་པའི་རྒྱུ་མཚན་ག་འདྲ་ཞིག་རེད་ཟེར་ན། དོན་དམ་བྱང་ཆུབ་ཀྱི་སེམས་ཟེར་དུས་དེ་ལྟ་བུ་ཡི་དོན་དམ་པའི་གནས་ལུགས་དེ་རྟོགས་ན།
    དེ་ལྟར་མ་རྟོགས་པའི་སེམས་ཅན་ཐམས་ཅད་ལ་སྙིང་རྗེ་རང་བཞིན་གྱིས་སྐྱེས་ཀྱི་ཡོད་རེད།
  67: དེ་ནས་ང་རང་གིས་དོན་དམ་པའི་གནས་ལུགས་དེ་རྟོགས། དེ་ནས་སེམས་ཅན་གཞན་སུ་ཡིན་ན་ཡང་དོན་དམ་པའི་གནས་ལུགས་དེ་གཅིག་པ་རེད།
    དེ་ནས་ཁ་ཤས་འཁྲུལ་གྱི་ཡོད་རེད། འཁྲུལ་ན་ཡང་འཁྲུལ་བའི་གཞི་དེ་ངོ་བོ་རང་བཞིན་གྱི་སྟོང་པ།
    ཆོས་ཉིད་ཀྱི་གནས་ལུགས་ནས་ལྟ་བ་ཡོད་པ་ཞིག་རེད། ཁ་ཤས་ལ་ཉོན་མོངས་པ་མང་པོ་སྐྱེས་ཀྱི་ཡོད་རེད།
    དེ་ཡིན་ན་ཡང་དེ་ལྟར་དུ་དེ་ལས་མ་འདས་པ་ཞིག་རེད་ལ། དེ་ལས་མ་འདས་བཞིན་དུ་ཁ་ཤས་ཉོན་མོངས་པ་མང་པོ་སྐྱེས་པ།
    ཁ་ཤས་ལས་ངན་པ་བསགས་པ། ཁ་ཤས་སྡུག་བསྔལ་རྣམ་པ་སྣ་ཆོགས་པ་མྱོང་བ་དེ་ཚོ་ལ་བྱམས་པ་དང་སྙིང་རྗེ་རང་བཞིན་གྱིས་འབད་མེད་དུ་སྐྱེས་པ་ཡིན་པའི་ཕྱིར་ན།
    དོན་དམ་བྱང་ཆུབ་ཀྱི་སེམས་ཟེར་གྱི་ཡོད་རེད། དེ་ནས་དེ་བཞིན་དུ་ང་རང་ཚོའི་བྱམས་པ་དང་སྙིང་རྗེ་དང༌།
    ཕན་སེམས་དང་ཉོན་མོངས་པ་འདུལ་བ་ལ་ཡང་ང་རང་གིས་ཉོན་མོངས་པ་བཀག་དགོས་ན། ཏོག་ཙམ་དཀའ་ལས་ཁག་པོ་ཡོད་རེད།
    སེམས་མ་བདེ་བ་དང་སེམས་མ་སྐྱིད་པ་འདྲ་པོ་ཡོད་རེད་དེ་ཡིན་ན་ཡང༌། ཆོས་ཉིད་ཀྱི་གནས་ལུགས་རྟོགས་ན་སེམས་ཤིན་དུ་ཞི་བ་ཡིན་པའི་ཕྱིར་ན།
    རང་བཞིན་གྱི་ཉོན་མོངས་པ་དེ་ཚོ་ཡང་རང་བཞིན་གྱི་ཞི་བ། རང་བཞིན་གྱི་འཐུལ་བ་འདྲ་པོ། དེ་ལ་བརྟེན་ནས་གཞན་ཐམས་ཅད་ཀྱང་མཐུན་པ།
    ཞི་བ་འདོད་ཆགས་དང་བྲལ་བ་རྣམས་ཀྱི་མཆོག་ཟེར་བ་ཡིན་པའི་ཕྱིར་ན་དེ་ལ་དོན་དམ་བྱང་ཆུབ་ཀྱི་སེམས་ཟེར་གྱི་ཡོད་རེད།
  68: དེ་མཉམ་བཞག་སྐབས་ཀྱི་ཉམས་ལེན་ལྟ་བུ་རེད་ལ། ཆགས་ཡུལ་ལ་བདེན་ཞེན་སྤང་བ་ནི། ཞེས་གསུངས་ཏེ།
    དེའི་རྗེས་སུ་རྗེས་ཐོབ་ཀྱི་སྐབས་ཀྱི་ཉམས་ལེན་བསྟན་པ་རེད། དེ་ནས་རྗེས་ཐོབ་ཀྱི་སྐབས་སུ་ཡུལ་ཡིད་དུ་འོང་བ་དང༌།
    ཡིད་དུ་མི་འོང་བ། ཡུལ་ཡིད་དུ་འོང་བ་ལ་ཆགས་ཞེན་སྒོམ་པ་དང༌། ཡུལ་ཡིད་དུ་མི་འོང་བ་ལ་སྡུག་བསྔལ་དང༌།
    ཞེ་སྡང་ལ་སོགས་པ་སྒོམ་པའི་ཐབས་རྣམ་པ་གཉིས་བསྟན་ཡོད་རེད་ལ། ཁ་སང་གོང་དུ་ཀུན་རྫོབ་བྱང་ཆུབ་ཀྱི་སེམས་ཀྱི་སྐབས་སུ་ཡང༌།
    ཞེ་སྡང་གི་གཉེན་པོ་དང་འདོད་ཆགས་ཀྱི་གཉེན་པོ་འདྲ་པོ་བསྟན་གནང་ཡོད་རེད། དེ་གཉིས་གཅིག་པ་འདྲ་པོ་ཞིག་རེད།
    ཡང་བསྐྱར་དུ་གསུངས་པ་ནང་བཞིན་མཐོང་གི་རེད་དེ་ཡིན་ན་ཡང༌། སྤྱི་བཏང་གི་དོན་དག་གཅིག་པ་རེད་དེ།
    ཡིན་ན་ཡང་དེ་ལ་མན་ངག་གི་དབང་དུ་བྱས་ན་ཏོག་ཙམ་ཐ་དད་ཡོད་རེད། གོང་དུ་བཤད་པ་དེ་ལ་ཞེ་སྡང་སྤངས་དགོས་པ་རེད་དེ།
    ཞེ་སྡང་དེ་མ་སྤངས་ན་དགྲ་བོ་དེ་ཐུལ་གྱི་མ་རེད། དེ་ནས་བྱམས་པ་དང་སྙིང་རྗེ་ཡིས་ཕྱིའི་དགྲ་བོ་དེ་བཏུལ་ཐུབ་ཀྱི་མ་རེད་ལ།
    ནང་གི་དགྲ་བོ་དེ་ཞེ་སྡང་ཡིན་པའི་ཕྱིར་ན། དེ་ནས་བྱམས་པ་དང་སྙིང་རྗེ་སྒོམ་ནས་བཏུལ་དགོས་ཀྱི་ཡོད་རེད་གསུངས་པ་གཅིག་དང༌།
    འདོད་ཆགས་ཀྱི་སྙིང་པོ་ལ་ཡང་ཞེན་ཆགས་ཟེར་མཁན་དེ། འཕེལ་དུ་འཕེལ་དུ་ལན་ཚའི་ཆུ་འཐུང་བ་འདྲ་པོ་རྩ་བ་ནས་སེམས་ལ་གང་ཡ་ཡོད་མ་རེད།
    དེའི་ཕྱིར་ན་དང་པོ་ནས་མཚམས་བཅད་ནས།
  69: ཞེན་ཆགས་སྐྱེ་བའི་དངོས་པོ་དེ་རང་བཞིན་གྱི་ཕར་གཡུགས་ན་ཡག་པོ་རེད་གསུངས་པ་རེད། ཀུབ་རྫོབ་ཀྱི་ཆོས་ལ་བརྟེན་ནས།
    ཉོན་མོངས་པ་དེ་ཚོ་སྤོང་པའི་ཐབས་བྱེད་གྱི་ཡོད་རེད་ལ། ད་ལྟ་དོན་དམ་བྱང་ཆུབ་ཀྱི་སེམས་ཡིན་པའི་ཕྱིར་ན།
    ཁོ་རང་རང་བཞིན་གྱིས་གདོད་དུ་མ་གྲུབ་པའི་ངོ་བོ་དེ་ལྟ་བུའི་སྒོ་ནས། ཞེན་ཆགས་སྤངས་པ་དང༌།
    ཞེ་སྡང་སྤངས་ཀྱི་ཡོད་རེད་ལ། དང་པོ་ཞེན་ཆགས་སྤངས་པའི་ཐབས་དེ་ཡིད་དུ་འོང་བའི་ཡུལ་དང་འཕྲད་པ་ན་ང་རང་ཚོ་དོན་དམ་བྱང་ཆུབ་མཆོག་ཏུ་སེམས་བསྐྱེད།
    དོན་དམ་བྱང་ཆུབ་ཀྱི་སེམས་སྒོམ་བསྡད་པའི་སྐབས་སྐབས་ལ་ང་རང་ཚོ་རྗེས་ཐོབ་ཀྱི་སྐབས་སུ་འགྲོ་གི་རེད་ལ།
    རྗེས་ཐོབ་ཏུ་འགྲོ་བའི་སྐབས་སུ། ཁ་ཤས་ཤིན་ཏུ་ཡིད་དུ་འོང་བ་རྣམ་པ་སྣ་ཚོགས་པ། གཟུགས་མཛེས་པ།
    སྒྲ་སྙན་པ། དྲི་ཞིམ་པ། རོ་མངར་བ་ལ་སོགས་པ་དེ་འདྲའི་ཡུལ་བཟང་པོ་དང་འཕྲད་ཀྱི་རེད། དེ་ལྟ་བུ་དང་འཕྲད་པའི་སྐབས་སུ།
    འདི་དངོས་གནས་དྲང་གནས་ཀྱི་ཤིན་ཏུ་མཛེས་པ་ཡིད་དུ་འོང་བ་ཞིག་རེད་བསམ་ནས། དེ་ལ་ཆགས་པ་དང༌།
    ཞེན་པ་དང༌། འཛིན་པ་ཆེན་པོ་དེ་མ་ཞུགས་པ་ཞིག་འདིའི་ངོ་བོ་དེ་ལ་བསམ་བློ་བཏང་ནས། དབྱར་གྱི་དུས་ཀྱི་འཇའ་ཚོན་ཇི་བཞིན་དུ་གསུངས་ནས།
    དེ་ལྟ་བུའི་མཛེས་པོ་ཡོད་རེད། མཛེས་པོ་དེ་དབྱར་གྱི་འཇའ་ཚོན་ལ་ཡང་ཤིན་ཏུ་མཛེས་པོ་ཡོད་རེད།
    ཁ་དོག་མཛེས་པོ། ཡིད་དུ་འོང་བ་རེད་དེ་ཡིན་ན་ཡང་དབྱར་གྱི་དུས་ཀྱི་འཇའ་ཚོན་དེ་ལ།
  70: ང་རང་གིས་ལོངས་སྤྱོད་ཐུབ་ཡ་གང་ཡང་ཡོད་མ་རེད། ཟ་ཐུབ་པ་ལྟ་བུ་དང༌། གྱོན་ཐུབ་པ་ལྟ་བུ་དང༌།
    ཉར་ཐུབ་པ་ལྟ་བུ་གང་ཡང་ཡོད་མ་རེད། དེའི་ཕྱིར་ན། དབྱར་གྱི་དུས་ཀྱི་འཇའ་ཚོན་ཇི་བཞིན་དུ།
    །གསུངས་པ་རེད། དེ་ནས་ཕྱི་རོལ་གྱི་དངོས་པོ་ག་རེ་ཡིད་དུ་འོང་བ་མཐོང་ན་ཡང༌། དེ་ལྟར་དུ་ངོ་བོ་རང་བཞིན་གྱིས་མ་གྲུབ་པ་རེད་ལ།
    ངོ་བོ་རང་བཞིན་གྱིས་མ་གྲུབ་པ་ཡིན་པའི་ཕྱིར་ན། ཞེ་དྲག་གིས་ཕན་ཐོགས་འདྲ་པོ་གང་ཡང་ཡོད་མ་རེད།
    རྒྱུ་མཚན་དེའི་ཕྱིར་ན། ད་ལྟ་མཛེས་པར་སྣང་ཡང་བདེན་པར་མི་ལྟ་ཞིང༌། དེ་ནས་དེ་ཧ་ཅང་གི་དངོས་གནས་ཡིད་ཆེས་སྐྱེས་ཐུབ་པ་འདྲ་པོ་འདི་འདྲ་རེད་མ་བསམ་པ་བདེན་པ་མ་ཡིན་པའི་རང་བཞིན་དུ་ལྟ་ཐུབ་པ་དགོས་ཀྱི་རེད།
    དེ་ལྟ་བུ་ལ་ཞེན་ཆགས་སྤངས་ནས། ཆགས་པ་དང་ཞེན་པ་མི་བྱེད་པ་དེ་དོན་དམ་བྱང་ཆུབ་ཀྱི་སེམས་ལ་བརྟེན་ནས།
    ཉོན་མོངས་པ་སྤངས་པར་བྱེད་པའི་ཐབས་ཁྱད་པར་དུ་འཕགས་པ་ཞིག་རེད་ལ། རྒྱལ་བའི་སྲས་པོ་བྱང་ཆུབ་སེམས་པ་རྣམས་ཀྱི་ལག་ལེན་ཡིན།
    སྡང་ཡུལ་ལ་བདེན་ཞེན་སྤང་བ་ནི། ཞེས་གསུངས་ཏེ། དེ་བཞིན་དུ་གཉིས་པ་དེ། སྡུག་བསྔལ་སྣ་ཚོགས་རྨི་ལམ་བུ་ཤི་ལྟར།
    །ཞེས་ང་རང་ཚོ་ཡང་སྐབས་སྐབས་ལ་འཇིག་རྟེན་གྱི་སྣང་བ་འདི་ལ་མ་འདྲ་བ་མ་འདྲ་བ་མང་པོ་ཤར་གྱི་རེད་ལ།
    ད་ལྟ་ང་རང་ཚོ་དང་པོ་བྱང་ཆུབ་མཆོག་ཏུ་སེམས་བསྐྱེད་ན་ཡང་ད་ལྟ་སོ་སོ་སྐྱེ་བོ་ཡིན་པའི་ཕྱིར་ན་སྐབས་སྐབས་ལ་ཤིན་ཏུ་ཡིད་དུ་འོང་བ་དང༌།
  71: བདེ་སྐྱིད་དང་ལྡན་པ་འདྲ་པོ་ཡོང་སྲིད་ཀྱི་རེད་ལ། དེའི་སྐབས་སུ་ཡང་དེ་ལ་ཆགས་ཞེན་མི་བྱེད་པ་འཇའ་ཚོན་ལྟ་བུ་ལྟ་དགོས་ཀྱི་རེད་ལ།
    ཡང་སྐབས་སྐབས་ལ་སྡུག་བསྔལ་རྣམ་པ་སྣ་ཚོགས་པ་མི་འདོད་པ་མང་པོ་ཐོག་ཏུ་བབ་ནས་ཡོང་སྲིད་ཀྱི་རེད་ལ།
    དེ་འཇིག་རྟེན་འཁོར་བའི་ཆོས་ཉིད་ཡིན་པའི་ཕྱིར་ན་དེ་ལྟ་བུ་ཡོང་གི་རེད་དེ་ཡིན་ན་ཡང་དེ་ལ་ཧ་ཅང་གིས་བདེན་པ་རེད།
    ང་སྡུག་པོ་ཞེ་དྲག་ཅིག་བྱུང་སོང་བསམ་པ་མ་ཡིན་པ། དངོས་གནས་ཀྱི་སྡུག་བསྔལ་དེ་འོང་རྒྱུ་ཡོད་པ་ཞིག་དང༌།
    འོང་དུ་རུང་བ་ཞིག་རེད་མ་གཏོགས་རྩ་བ་ནས་ཡོང་མི་སྲིད་པ་དེ་འདྲ་མ་རེད་ལ། སྡུག་བསྔལ་དང༌།
    བར་ཆད་དང༌། རྐྱེན་ངན་མང་པོ་ཡོང་སྲིད་ཀྱི་རེད། འདི་བྱུང་བའི་སྐབས་སུ། དཔེར་ན། རྨི་ལམ་གྱི་ནང་དུ་བུ་ཤི་བ་ལྟ་བུ་ཟེར་ན།
    ང་རང་ཚོའི་རྨི་ལམ་གྱི་ནང་དུ་བུ་གཅིག་སྐྱེས། བུ་དེ་ཤི་བ་ན་དེ་ནས་ཕར་ལྟས་ན་མྱ་ངན་སྐྱེས་པའི་རྣམ་པ་ཡོད་རེད་དེ་ཡིན་ན་ཡང༌།
    དང་པོ་རྨི་ལམ་ལ་བུ་སྐྱེས་ཡོད་མ་རེད་ལ། དེ་ནས་བུ་དེ་ཤི་ཡང་ཡོད་མ་རེད། བུ་དེ་སྐྱེས་པས་ཕན་ཡང་ཐོགས་ཀྱི་ཡོད་མ་རེད་ལ།
    བུ་དེ་ཤི་བས་གནོད་པ་ཡང་གང་ཡང་ཡོང་གི་ཡོད་མ་རེད་ལ། གནས་སྐབས་ང་རང་གི་སེམས་པ་སྐྱོ་ཡི་རེད་མ་གཏོགས་གང་ཡང་ཡོད་མ་རེད།
    དཔེ་དེ་བཞིན་དུ། ང་རང་ཚོ་ཚེ་འདི་ལ་སྡུག་བསྔལ་རྣམ་པ་སྣ་ཚོགས་པ་བྱུང་ན་ཡང༌།
  72: དེ་རྟག་ཏུ་ཤེས་ནས། འཁྲུལ་སྣང་བདེན་པར་བཟུང་བས་ཨ་ཐང་ཆད། །ཞེས་པ་ད་ལྟ་སྣང་བ་འཁྲུལ་བ་དེ་བདེན་པ་ལ་བཟུང་ནས་དཔེ་དང་པོ་སྣང་བ་འཁྲུལ་བ་ཡིན་པ་ལ།
    དེ་བདེན་པ་ལ་བཟུང་ན་དེ་ནས་ཨ་ཐང་ཆད་ཟེར་མཁན་དེ་དཔེ་མི་སྲིད་པའི་ང་རང་ང་རང་ཐང་ཆད་དགོས་པ་འདྲ་པོ།
    ང་རང་གིས་ང་རང་སྡུག་བསྔལ་མེད་པ་ལ་སྡུག་བསྔལ་དུ་འཛིན་ནས། བྲོས་བསྡད་པ་འདྲ་པོ་ཡིན་ན་ཡང་ཕན་ཐོགས་མེད་པ་དང༌།
    བདེ་བ་མེད་པ་ལ་བདེ་བ་ལ་འཛིན་ནས་བསྡད་པ་ཡིན་ན་ཡང་ཕན་ཐོགས་མེད་པ། ང་རང་དེ་ག་ཙི་ཐང་ཆད་པ་འདྲ་པོ་ཞིག་རེད།
    རྒྱུ་མཚན་དེའི་ཕྱིར་ན་མི་མཐུན་པའི་རྐྱེན་དང་འཕྲད་པའི་ཚེ་འཁྲུལ་པར་ལྟ་བ། གང་ག་འཁྲུལ་བར་ལྟ་ནས་ཅི་ཡང་མ་གྲུབ་པ་དེ་ནི་སྒྱུ་མ་ལྟ་བུ།
    རྨི་ལམ་ལྟ་བུ་རེད་བསམ་ནས་ལྟ་བ་དེ་མ་གཏོགས་ཉོན་མོངས་པའི་དབང་དུ་མི་གཏོང་བ་དེ་བྱང་ཆུབ་སེམས་དཔའ་རྣམས་ཀྱིས་ལག་ཏུ་ལེན་པར་བྱ་བ་ཡིན།
    དེ་ནས་དེའི་རྗེས་སུ་ཀུན་རྫོབ་བྱང་ཆུབ་ཀྱི་སེམས་དེ་ཡང༌། ཀུན་རྫོབ་དང་རྗེས་ཐོབ་ཀྱི་སྒོ་ནས་ཡོང་ཐུབ་ཡ་ཡིན་གསུངས་པ་རེད།
    དོན་དམ་བྱང་ཆུབ་ཀྱི་སེམས་ཀྱང་དེ་ལྟར་དུ་འགྲོ་གི་ཡོད་རེད། འགྲོ་དུས་དེ་ལ་མཉམ་བཞག་གི་སྐབས་སུ་ཡང་སྣང་བ་ཐམས་ཅད་རྨི་ལམ་ལྟ་བུ།
    རྗེས་ཐོབ་ཀྱི་སྐབས་སུ་ཡང་ཡིད་དུ་འོང་བ་དང་ཡིད་དུ་མི་འོང་བ་གཉིས་ལ་སྟོང་ཉིད་ཤེས་པའི་སྒོ་ནས།
    ཆགས་ཞེན་དང་དགའ་སྡུག་ལ་སོགས་པ་ཡོང་གི་ཡོད་པ་མ་རེད་ལ།
  73: དེའི་རྗེས་སུ་ཀུན་རྫོབ་བྱང་ཆུབ་ཀྱི་སེམས་དང་དོན་དམ་བྱང་ཆུབ་ཀྱི་སེམས་གཉིས་ཀ་ལ་བསླབ་པ་གང་ཡིན་ན་ཡང་བྱང་ཆུབ་སེམས་དཔའི་བསླབ་བྱ་ལ་སློབ་དགོས་ཀྱི་ཡོད་རེད་ལ།
    དེ་ནས་བྱང་ཆུབ་སེམས་དཔའི་བསླབ་བྱ་ཁ་ཤས་ཤིག་བསྟན་གནང་བ་རེད། བསླབ་བྱ་ཁ་ཤས་ཤིག་བསྟན་པའི་ནང་ནས་དང་པོ་ཕ་རོལ་དུ་ཕྱིན་པ་དྲུག་བསྟན་ཡོད་རེད་ལ།
    དེ་ནས་ཕ་རོལ་དུ་ཕྱིན་པ་དྲུག་གི་ནང་ནས་གཙོ་བོ་དེ་དང་པོ་སྦྱིན་པ་བཏང་བ་དེ་རེད་ལ། སྦྱིན་པ་བཏང་བའི་སྐབས་སུ་དང་པོ་དེ་སྦྱིན་པའི་ཕ་རོལ་དུ་ཕྱིན་པ་ཡིན་པའི་ཕྱིར།
    སྦྱིན་པ་ལ་བསླབ་པ་ནི། ཞེས་གསུངས་པ་རེད། དེ་ཡང་ང་རང་ཚོའི་རང་གཞན་སེམས་ཅན་ཐམས་ཅད་ལ་ཕན་པའི་ཕྱིར་དུ།
    བྱང་ཆུབ་ཆེན་པོ་རྗོགས་པའི་སངས་རྒྱས་བཅོམ་ལྡན་འདས་ཀྱི་གོ་འཕང་ཐོབ་དགོས་པ་ཞིག་རེད།
    ང་རང་ཚོ་ཡིན་གཅིག་མིན་གཅིག་སྲིད་པ་ཁམས་གསུམ་འཁོར་བ་འདི་ལས་ཐར་བར་འདོད་ཀྱི་ཡོད་རེད།
    དེ་ནས་དེ་ཡང་ཉན་ཐོས་ལྟ་བུ་རང་ཉིད་གཅིག་པུ་ཐར་བ་ཙམ་མ་ཡིན་པ། སེམས་ཅན་ཐམས་ཅད་ཀྱི་དོན་སྒྲུབ་ཐུབ་པ།
    ཐར་པ་ཁྱད་པར་དུ་འཕགས་པ་རྫོགས་པའི་སངས་རྒྱས་བཅོམ་ལྡན་འདས་ཀྱི་གོ་འཕང་སྒྲུབ་དགོས་ཀྱི་ཡོད་རེད་ལ།
    དེ་སྒྲུབ་པར་འདོད་པ་དེ་ཡི་ལས་ཀ་རྒྱ་ཆེན་པོ་བརྩམ་དགོས་ཀྱི་ཡོད་རེད། སེམས་ཅན་གང་ག་ལ་ཕན་བཏགས་དུས།
    ང་རང་གིས་བྱ་བ་གང་དང་གང་ཡིན་ན་ཡང་སྒྲུབ་དགོས་ཀྱི་ཡོད་རེད་ལ། དེའི་ནང་ནས་དང་པོ་སྦྱིན་པ་བཏང་དགོས་ཀྱི་ཡོད་རེད།
  74: སྦྱིན་པ་བཏང་དུས་དེ་ལ་སྦྱིན་པ་ཙམ་གཏོང་བ་དང༌། ཤིན་ཏུ་གཏོང་བ་དང༌། བྱ་དཀའ་བའི་གཏོང་བ་སྟེ།
    སྤྱིར་བཏང་གི་སྦྱིན་པ་ལ་རྣམ་པ་གསུམ་འདྲ་པོ་ཡོད་རེད། གཙོ་བོ་སྦྱིན་པ་ལ་ཟང་ཟིང་ནོར་གྱི་སྦྱིན་པ་དང༌།
    དམ་པ་ཆོས་ཀྱི་སྦྱིན་པ་དང༌། མི་འཇིགས་སྐྱབས་ཀྱི་སྦྱིན་པ་སྟེ་རྣམ་པ་གསུམ་བཞག་ཡོད་རེད་ལ།
    དེའི་ནང་ནས་ཟང་ཟིང་ནོར་གྱི་སྦྱིན་པ་ལ་ཡང༌། གཏོང་བ་ཟེར་ན་ཟས་གོས་ནོར་ལོངས་སྤྱོད་ལ་སོགས་པ་གཏོང་བ་དེ།
    ང་རང་གིས་རང་བཞིན་གྱི་གཏོང་བ་ཡིན་པའི་ཕྱིར་ན་གཏོང་བ་ཟེར། དེ་ནས་ཤིན་དུ་གཏོང་བ་ཟེར་དུས་དེ་ང་རང་གིས་ཤིན་ཏུ་གཅེས་པར་འཛིན་པའི་བུ་དང་བུ་མོ་ལ་སོགས་པ་དེ་ཚོ་ཡང་སློང་མཁན་བྱུང་ན་སྦྱིན་པ་བཏང་བཞག་པ་དེ་ཚོ་ལ་ཤིན་ཏུ་གཏོང་བ་ཟེར།
    དེ་ནས་བྱ་དཀའ་བའི་གཏོང་བ་ཟེར་མཁན་དེ་ལ། ང་རང་གི་ལུས་ཀྱི་མགོ་བོ་བཅད་ནས་སྦྱིན་པ་བཏང་བ་ལ་སོགས་པ་ལྟ་བུ་རང་གི་ལུས་སྦྱིན་པ་བཏང་བ་དེ་ལ་བྱ་དཀའ་བའི་སྦྱིན་པ་བཏང་བ་གསུངས་པ་རེད་ལ།
    དེ་ནས་སྐབས་འདི་ལ་བྱ་དཀའ་བའི་གཏོང་བ་ནང་ནས། ལུས་ཀྱང་སྦྱིན་པ་བཏང་དགོས་པ་ཡིན་ལ། ང་རང་གིས་གང་ལ་ཡང་ཆགས་པ་དང་ཞེན་པ་མེད་པར་སྦྱིན་པ་བཏང་དགོས་པ་ཡིན་ན།
    དེ་ནས་ཕྱི་རོལ་གྱི་དངོས་པོ་ནོར་དང་ལོངས་སྤྱོད་ལ་སོགས་པ་རྣམས་སྦྱིན་པ་བཏང་དགོས། དེ་ནས་ང་རང་གིས་ཤིན་དུ་སེམས་ཅན་ལ་བརྩེ་བས་བསྐྱངས་དགོས་པ་ཡིན་པའི་ཕྱིར་ན།
  75: དེ་ནས་རང་ལས་སེམས་ཅན་དེ་གལ་ཆེ་བ་ཡིན་པའི་ཕྱིར་ན་དེ་ལ་སྦྱིན་པ་བཏང་དགོས་ཀྱི་ཡོད་རེད་ལ།
    དེའི་ཕྱིར་ན་གང་ཡིན་ན་ཡང་སྦྱིན་པ་བཏང་དགོས་ཀྱི་ཡོད་རེད་ལ། སྦྱིན་པ་བཏང་དགོས་པ་དེ་ཡང་རང་གི་ཀུན་སློང་རྣམ་པར་དག་པའི་སྒོ་ནས་སྦྱིན་པ་བཏང་དགོས་ཀྱི་རེད་མ་གཏོགས།
    དེ་ནས་ཏོག་ཙམ་ཀུན་སློང་མ་དག་པའི་སྒོ་ནས་སྦྱིན་པ་བཏང་ན་ཕན་གྱི་ཡོད་མ་རེད། དེ་ནས་དེའི་ཕྱིར་ན་ཀུན་སློང་རྣམ་པར་མ་དག་པ་དེ་ག་རེ་རེད་ཟེར་ན།
    ང་རང་གིས་ད་ལྟ་ཕར་ཞིག་སྦྱིན་པ་བཏང་གི་ཡོད་རེད་ལ། དེའི་ལན་ལ་སང་ཉིན་ང་རང་རྦད་དེ་སྐྱོ་པོ་དང༌།
    དཀའ་ལས་ཁག་པོ་བྱུང་བའི་སྐབས་ལ་ཚུར་སྦྱིན་པ་བཏང་ཡོང་གི་རེད་བསམ་པའི་རེ་བ་ཡོད་རེད།
    ལན་ལ་རེ་བ་ཡོད་པའི་སྦྱིན་པ་དེ་སྤྱིར་བཏང་གི་སྦྱིན་པ་ཡག་པོ་རེད་དེ་ཡིན་ན་ཡང༌། སངས་རྒྱས་ཀྱི་གོ་འཕང་བསྒྲུབ་པའི་ཕ་རོལ་ཏུ་ཕྱིན་པའི་སྦྱིན་པ་ལ་ལྟས་ན།
    དེ་ཧ་ཅང་གི་ཡག་པོ་མ་རེད། དེ་ནས་ཡང་སྐབས་སྐབས་ལ་ད་ལྟའི་རྣམ་སྨིན་ལ་རེ་བ་རེད་ལ། རྣམ་སྨིན་ལ་རེ་བ་ཟེར་དུས།
    ང་རང་གིས་དང་པོ་སྦྱིན་པ་བཏང་བ་འདི་ལ་ལན་གང་ཡང་དགོས་ཀྱི་མི་འདུག་དེ་ཡིན་ན་ཡང༌། ང་རང་སྐྱེ་བ་ཕྱི་མ་ལ་རྣམ་པར་སྨིན་པའི་འབྲས་བུ་ཡག་པོ་ཞིག་ཡོང་གི་རེད་བསམ་པའི་རེ་བ་ཞིག་ཡོད་ན།
    དེ་ཡང་ང་རང་གིས་དངོས་གནས་གཞན་ལ་ཕན་པའི་ཆེད་དུ་སྦྱིན་པ་བཏང་བ་མ་ཡིན་པ།
  76: གཙོ་བོ་རང་ཉིད་ཀྱི་ཁེ་སང་འདྲ་པོ་ཐོབ་པའི་ཆེད་དུ་སྦྱིན་པ་བཏང་བ་ཡིན་པའི་ཕྱིར་ན།
    དེ་ཏོག་ཙམ་སྤྱིར་བཏང་གི་སྦྱིན་པ་བཏང་བ་དེ་ཡག་པོ་རེད་དེ་ཡིན་ན་ཡང༌། མཐར་ཐུག་གི་སྦྱིན་པའི་ཕ་རོལ་དུ་ཕྱིན་པ་དང་བསྡུར་ན་ཏོག་ཙམ་རྣམ་པར་མ་དག་པ་འདྲ་པོ་ཡོང་གི་ཡོད་རེད་ལ།
    དེ་ནས་རྒྱུ་མཚན་དེའི་ཕྱིར་ན་ང་རང་གིས་སྦྱིན་པ་གང་འདྲ་བཏང་ན་ཡང༌། དེའི་ཕ་རོལ་པོ་སྦྱིན་པ་བཏང་བའི་ཡུལ་དེ་ལ་གང་ཕན་ཕན་ཞིག་གི་སྒོ་ནས་སྦྱིན་པ་བཏང་པ་མ་གཏོགས།
    འདིའི་འབྲས་བུ་ཡག་པོ་ཞིག་ང་རང་ལ་ཡོང་རྒྱུའི་རེ་བ་མེད་པ་ཞིག་བྱུང་ན། དེ་ནས་དེ་སྦྱིན་པ་ཆེན་པོ་སྦྱིན་པ་ཁྱད་པར་དུ་འཕགས་པ་རེད།
    དེ་ནས་ད་དེ་ལ་ཡང་སྐབས་འདི་ན་ལ་སྦྱིན་པ་བཏང་བ་གསུངས་པ་རེད་མ་གཏོགས། ཞེ་དྲག་གི་བསྡུས་བསྡུས་གནང་སྟེ་ཞེ་དྲག་གསུངས་ཡོད་མ་རེད་ལ།
    དེ་ནས་ད་ལྟ་ཐར་རྒྱན་གྱི་ནང་ལྟ་བུ་ཞིག་ཡིན་ན། དག་པའི་སྦྱིན་པ་དང༌། མ་དག་པའི་སྦྱིན་པ་གཉིས་ལས།
    དག་པའི་སྦྱིན་པ་དེ་གཏོང་དགོས་པ་དང༌། མ་དག་པའི་སྦྱིན་པ་དེ་བཏང་མི་རུང་བ་ལྟ་བུ་ཞིག་གསུངས་ཀྱི་ཡོད་རེད་ལ།
    དེ་ཡང་གཙོ་བོ་ཀུན་སློང་རྣམ་པར་དག་པ་དང༌། དངོས་པོ་རྣམ་པར་དག་པ་དང༌། ཡུལ་རྣམ་པར་དག་པ་འདྲ་པོ་འདི་འདྲ་ཞིག་ལ་སྦྱིན་པ་བཏང་བ་ཟེར།
    དེ་ནས་ཀུན་སློང་རྣམ་པར་མ་དག་པ་དང༌། དངོས་པོ་རྣམ་པར་མ་དག་པ་དང༌། ཡུལ་རྣམ་པར་མ་དག་པ་འདྲ་པོ་ཡོད་རེད་ལ།
  77: དེ་ཡང་ཀུན་སློང་རྣམ་པར་མ་དག་པ་འདྲ་པོ་ཡིན་ན། ང་རང་གིས་ཏོག་ཙམ་སྦྱིན་ན་ཡང་ཕན་པའི་ཆེད་དུ་སྦྱིན་པ་མ་ཡིན་པ།
    གནོད་པའི་ཆེད་དུ་སྦྱིན་བསྡད་པ་འདྲ་པོ་ཞིག་དང༌། ང་རང་གིས་བེད་སྤྱོད་བཏང་དགོས་པའི་ཆེད་དུ་སྦྱིན་པ་བཏང་གི་ཡོད་པ་དེ་ལ་ཀུན་སློང་རྣམ་པར་མ་དག་པ་དང༌།
    དེ་ནས་དངོས་པོ་རྣམ་པར་མ་དག་པ་དེ་ཡང་དངོས་པོ་དེ་ཕར་སྤྲད་ནས་གཞན་ལ་གནོད་པ་བརྒྱབ་སྟེ་དུག་འདྲ་པོ་དང༌།
    མཚོན་ཆ་འདྲ་པོ། ཡང་ན་ཁོ་རང་ལ་གནོད་པ་བརྒྱབ་མཁན་འདྲ་པོ། དཔེར་ན། མི་གཅིག་གིས་ང་རང་བསད་ཀྱི་ཡིན།
    གསོད་བྱེད་ཀྱི་ཅ་ལག་ཅིག་སྤྲད་རོགས་བྱེད་ཟེར་ན་མི་དེར་རྩ་བ་ནས་སྤྲད་ཡ་ཡོད་མ་རེད། ཁོ་རང་ལ་གནོད་ཀྱི་ཡོད་རེད་ལ།
    དེ་འདྲ་པོ་ལ་ཡུལ་རྣམ་པར་མ་དག་པ་རེད། དེ་ནས་ཁོ་རང་ལ་དངོས་པོ་དེ་སྦྱིན་པ་བཏང་ན་སྦྱིན་པ་བཏང་བ་ལ་བརྟེན་ནས།
    ཁོ་རང་ལ་ཕན་མ་ཐོགས་པ་མྱོང་བ་འདྲ་པོ་དེ་ག་ཚད་ང་ལ་སྤྲོད་ཤོག་ཟེར་ནས་སྤྲད་བཞག་པ་རེད་མ་གཏོགས།
    དངོས་གནས་ཀྱི་ལོངས་སྤྱོད་མི་ཤེས་པ་དང༌། ཡང་ཁ་ཤས་དཔེ་བསམ་པ་ནག་པོའི་སྒོ་ནས་ཁོ་རང་ལ་གནོད་ཀྱི་རེད་བསམ་ནས།
    སྦྱིན་པ་བཏང་བསྡད་པ་དེ་འདྲ་ཡིན་ན་ཀུན་སློང་རྣམ་པར་མ་དག་པའི་སྒོ་ནས་སྦྱིན་པ་ལེན་པ་འདྲ་པོ་ཞིག་ཡིན།
    དེ་ཙམ་གྱིས་ཡུལ་ཁྱད་པར་དུ་འཕགས་པ་མ་ཡིན་པའི་ཕྱིར་ན། སྦྱིན་པ་བཏང་མི་ཉན་པ་འདྲ་པོ་དེ་འདྲ་གསུངས་པ་རེད།
  78: ཚུལ་ཁྲིམས་ལ་བསླབ་པ་ནི། ཞེས་གསུངས་ཏེ། དེ་བཞིན་དུ་གཉིས་པ་དེ་ཚུལ་ཁྲིམས་ཀྱི་ཕ་རོལ་དུ་ཕྱིན་པ་རེད་ལ།
    ཚུལ་ཁྲིམས་ཟེར་རྒྱུ་དེ་ཚུལ་དང་མཐུན་པ། ཁྲིམས་ཟེར་རྒྱུ་དེ་ང་རང་གིས་ང་རང་ཚོ་ལ་ཡང༌།
    སྤྱིར་བཏང་གི་བདེ་བར་གཤེགས་པའི་སྙིང་པོ་ཡོད་པའི་ཕྱིར་ན། སྐབས་སྐབས་ལ་སྤྱོད་པ་བཟང་པོ།
    གཞན་ལ་ཕན་པའི་སེམས་གྱི་སྟེང་ནས་ཀུན་སློང་རྣམ་པར་དག་པ་དང༌། ལུས་ངག་གི་སྟེང་ནས་སྤྱོད་པ་བཟང་པོ་ཡང་ཡོང་སྲིད་ཀྱི་རེད་ལ།
    སྐབས་སྐབས་ལ་གློ་བུར་གྱི་དྲི་མ་མཐུག་པོ་དེ། ཐོག་མ་མེད་པ་ནས་གོམས་སོང་བའི་རྐྱེན་གྱིས་དེའི་ཉོན་མོངས་པའི་དབང་དུ་ཤོར་བ་དང༌།
    དེ་ནས་སྤྱོད་པ་ངན་པའི་ངན་གོམས་ཡང་མང་པོ་ཡོད་རེད་ལ། དེ་ང་རང་གིས་སྐྱོན་འདྲ་པོ་ཞིག་ཡག་པོ་ཞིག་བཙལ་ནས།
    དེ་ནས་དེ་ང་རང་གིས་དངོས་གནས་ཀྱི་སེམས་ཀྱི་དབང་དུ་བྱས་ན་ཀུན་སློང་བཟང་པོ། ལུས་ངག་གི་དབང་དུ་བྱས་ན་སྤྱོད་ལམ་བཟང་པོ་རེད་བསམ་ནས།
    སྤྱོད་ལམ་བཟང་པོ་དེ་ཚོ་ཡར་འདམས་ནས། དེ་ང་རང་གིས་ཉམས་སུ་ལེན་དགོས་པ་ཞིག་དང༌། འདི་ང་རང་ལ་ཐོག་མ་མེད་པ་ནས་ངན་པ་གོམས་པའི་བག་ཆགས་ངན་པ་རེད་བསམ་ནས།
    སྤྱོད་པ་ངན་པ་དེ་ཚོ་མར་ཏོག་ཙམ་ག་ཚོད་ཡིན་ན་ཡང་སྤངས་པའི་ཐབས་ལ་བརྩོན་དགོས་པ་ཡིན་པའི་ཕྱིར་ན།
    དེ་སྤང་བའི་ཐབས་ལ་བརྩོན་ནས་དེ་ལག་ལེན་ཡག་པོ་ཞིག་བསྟར་ཐུབ་ན་རང་གི་དོན་ཡང་འགྲུབ་ཐུབ་ཀྱི་རེད་ལ།
    ང་རང་ཡང་དཔེ་ཡག་པོ་རེད་འགྲོ་གི་རེད་མ་གཏོགས།
  79: དེ་འདྲའི་ང་རང་གི་སྤྱོད་ལམ་བཟང་ངན་དེ་དབྱེ་འབྱེད་བྱེད་མ་ཐུབ་པ། རྟག་པར་སྤྱོད་ལམ་ངན་པའི་ཕྱོགས་ལ་ཤོར་འགྲོ་མཁན།
    སྤྱོད་ལམ་བཟང་པོ་ལ་དུས་ནམ་དུ་ཡང་འཇུག་མ་ཐུབ་མཁན་འདྲ་པོ་ཞིག་ཡིན་ན། དེ་ནས་ང་རང་གིས་ང་རང་གི་དོན་དག་ཡང་སྒྲུབ་ཐུབ་ཀྱི་ཡོད་མ་རེད་ལ།
    མི་ཐུབ་པ་ཞིག་ཆགས་ཀྱི་ཡོད་རེད། དེ་ནས་ང་རང་གིས་ང་རང་ཙམ་གྱི་དོན་དུ་སྒྲུབ་ཐུབ་ཀྱི་མེད་ན།
    དེ་ནས་གཞན་སེམས་ཅན་གྱི་དོན་དེ་བསྒྲུབ་ཀྱི་ཡིན་ཟེར་མཁན་དང༌། སྒྲུབ་པར་འདོད་པའི་བློ་དེ་གད་མོ་བགད་ཡ་གི་གནས་འདྲ་པོ།
    བསྒྲུབ་མི་ཐུབ་བཞིན་དུ་སྐྱག་རྫུན་འདྲ་པོ་ཞིག་རེད་འགྲོ་གི་ཡོད་རེད་ལ། དེའི་ཕྱིར་ན་ཡིན་གཅིག་མིན་གཅིག་ང་རང་ཚོས་གཟབ་གཟབ་བྱས་ནས་བཙོན་འགྲུས་བརྩོན་ནས།
    སྤྱོད་པ་ངན་པ་དེ་ཚོ་ཕར་སྤངས་ཡ་ཡོད་པ་ཞིག་དང༌། སྤྱོད་པ་བཟང་པོ་དེ་ཚོ་ཚུར་ཉམས་སུ་ལེན་ཡ་ཡོད་པ་ཞིག་བྱེད་དགོས་ཀྱི་ཡོད་རེད་ལ།
    དེ་ནས་སྤྱོད་པ་བཟང་ངན་གྱི་ཤན་འབྱེད་དེ་ཡང་བྱེད། ཤན་ཕྱེས་ནས་དེ་ནས་སྤྱོད་པ་བཟང་ངན་དེ་ཚོ་བླང་དོར་བྱེད་པ།
    དེ་ཡང་སྲིད་པའི་འདུན་པ་མེད་པ་བྱས། དེ་ནས་ང་རང་གི་གནས་སྐབས་ཀྱི་ཚེ་འདིའི་སྟོབས་འབྱོར་དང༌།
    སྙན་གྲགས་ཀྱི་ཆེད་དུ་མ་ཡིན་པ། དངོས་གནས་རང་ཉིད་ཡིན་ན་ཡང་ཐར་པ་དང་ཐམས་ཅད་མཁྱེན་པའི་ལམ་དུ་འགྲོ་བ་ཞིག་དང༌།
    གཞན་སེམས་ཅན་ཡིན་ན་ཡང་སེམས་ཅན་དེ་ཚོ་འཁོར་བ་སྡུག་བསྔལ་གྱི་རྒྱ་མཚོ་ལས་སྐྱོབ་པའི་ཆེད་དུ་ཡིན་བསམ་པའི་ཀུན་སློང་རྣམ་པར་དག་པའི་སྒོ་ནས་ཚུལ་ཁྲིམས་སྲུང་བ་དེ་བྱང་ཆུབ་སེམས་དཔའ་རྣམས་ཀྱིས་ལག་ཏུ་ལེན་པར་བྱ་བ་ཡིན།
  80: བཟོད་པ་ལ་བསླབ་པ་ནི། ཞེས་གསུངས་ཏེ། དེ་རིང་གི་སྐབས་སུ་བཟོད་པའི་ཕ་རོལ་དུ་ཕྱིན་པ་རེད།
    དེ་ནས་བཟོད་པའི་ཕ་རོལ་དུ་ཕྱིན་པ་དེ་བསྐྱར་དུ་ང་རང་ཚོ་སྒོམ་ན་ཏོག་ཙམ་དཀའ་ངལ་ཡོད་པ།
    དེ་སྒོམ་ན་ཕན་ཐོགས་ཆེན་པོ་ཡོད་པ། དེ་ནས་མ་སྒོམ་ན་ཉེས་དམིགས་ཆེན་པོ་ཡོད་པ་འདྲ་པོ་ཞིག་རེད་ལ།
    དེའི་ཕྱིར་ན་རྒྱལ་སྲས་ཞི་བ་ལྷས་གསུངས་ན། བཟོད་པ་ལྟ་བུའི་དཀའ་ཐུབ་མེད། །ཞེ་སྡང་ལྟ་བུའི་སྡིག་པ་མེད།
    །ཞེ་སྡང་དེ་གནོད་པ་ཆེ་ཤོས་དང༌། སྡིག་པ་ཆེ་ཤོས་འདྲ་པོ་དང༌། བཟོད་པ་དེ་ཕན་ཡོན་ཆེ་ཤོས་དང༌།
    བསོད་ནམས་ཆེ་ཤོས་འདྲ་པོ་ཡིན་པ་གསུངས་ཡོད་པ་རེད་ལ། ད་ལྟའི་སྐབས་སུ། དགེ་བའི་ལོངས་སྤྱོད་འདོད་པའི་རྒྱལ་སྲས་ལ།
    །ཟེར། དགེ་བ་ཡག་པོ་ཞིག་བསགས་ནས། དགེ་བའི་སྟོབས་ཀྱིས་རང་གཞན་ལ་ཕན་པ་ཆེན་པོ་སྒྲུབ་པར་འདོད་པའི་རྒྱལ་བའི་སྲས་པོ་བྱང་ཆུབ་སེམས་དཔའ་དེ་ལ།
    དགེ་བ་བསགས་པའི་ཐབས་ཤིག་སྟོན་གྱི་ཡོད་རེད་ལ། དགེ་བ་བསགས་པའི་ཐབས་ཐམས་ཅད་ཀྱི་ནང་ནས།
    བཟོད་པ་སྒོམ་པ་སྟེ་བཟོད་པ་ལྟ་བུའི་དཀའ་ཐུབ་མེད་གསུངས་ཏེ། དཔེ་གལ་ཆེ་ཤོས། དེ་ཁྱད་འཕགས་དང་ལྡན་པ་རེད།
    བཟོད་པ་སྒོམ་པ་དེ་ཡང་ང་རང་ལ་གནོད་པ་བྱེད་མཁན་ཞིག་ཡོད་ན། བཟོད་པ་སྒོམ་པའི་བསོད་ནམས་དེ་བསགས་ཐུབ་ཀྱི་ཡོད་རེད།
    གནོད་པ་བྱེད་མཁན་ཞིག་མེད་ན་བཟོད་པ་སྒོམ་ཐབས་ཡོད་མ་རེད་ལ། དེའི་ཕྱིར་ན་བྱང་ཆུབ་སེམས་དཔའ་དེ་ལ་གནོད་པ་བྱེད་མཁན་ཞིག་བྱུང་ན།
  81: རིན་ཆེན་གཏེར་དང་འདྲ་བ་རྙེད་རྒྱུ་མེད་པ་ཞིག་རྙེད་པ་རེད། བསོད་ནམས་བསགས་པའི་རྒྱུ་མཆོག་ཏུ་འགྱུར་པ།
    བསོད་ནམས་འོང་སའི་གཏེར་ཁ་མཆོག་ཏུ་གྱུར་པ་ལྟ་བུ་ཞིག་ཡིན་པའི་ཕྱིར་ན། རིན་པོ་ཆེའི་གཏེར་རྙེད་པ་དང་མཚུངས་པ་རེད་ལ།
    རྒྱུ་མཚན་དེའི་ཕྱིར་ན། ཚུར་ལ་གནོད་པ་བྱེད་མཁན་ཞིག་བྱུང་ན། དེ་ལ་ཕར་ཞེ་འགྲས་པ་དང་ཞེ་སྡང་བ་མི་བྱེད་པ།
    ཞེ་སྡང་མེད་པའི་སྒོ་ནས་བཟོད་པ་སྒོམ་དགོས་ཀྱི་རེད། དེ་ཡང་ཕ་རོལ་ཏུ་ཕྱིན་པ་དྲུག་གི་ནང་ནས་ཚུལ་ཁྲིམས་དང༌།
    བརྩོན་འགྲུས་དང༌། བསམ་གཏན་དང༌། ཤེས་རབ་དེ་ཚོ་ལ་དམིགས་བསལ་གྱི་ཡུལ་ཞིག་དགོས་ཀྱི་ཡོད་མ་རེད་ལ།
    སྦྱིན་པ་དང་བཟོད་པ་གཉིས་ཡུལ་ཞིག་དགོས་ཀྱི་ཡོད་རེད། སྦྱིན་པ་བཏང་ན་སྦྱིན་པ་བཏང་བའི་ཡུལ་ཞིག་དགོས་ཀྱི་ཡོད་རེད་ལ།
    བཟོད་པ་སྒོམ་ན་བཟོད་པ་སྒོམ་པའི་ཡུལ་ཞིག་དགོས་ཀྱི་ཡོད་རེད་ལ། དེའི་ནང་ནས་སྦྱིན་པ་བཏང་བའི་ཡུལ་དེ།
    སྤྱིར་བཏང་གི་ཞི་བ་འདྲ་པོ་ཞིག་ཡིན་པའི་ཕྱིར་ན། བྱང་ཆུབ་སེམས་དཔའ་རྣམས་ཀྱིས་སྦྱིན་པ་བཏང་བའི་ཡུལ་དེ་ཤིན་ཏུ་ནས་ཀྱང་རྙེད་པར་དཀའ་བ།
    སྦྱིན་པ་བཏང་ན་སྦྱིན་པ་བཏང་བའི་ཡུལ་དེ་དགོས་ཀྱི་ཡོད་རེད་ལ། ཡུལ་དེ་རྙེད་པར་དཀའ་བ་ཞིག་རེད།
    བཟོད་པ་སྒོམ་ན་བཟོད་པ་སྒོམ་བའི་ཡུལ་དེ་ཡང་རྙེད་དཀའ་བ་རེད། བྱང་ཆུབ་སེམས་དཔའ་དེ་ཚོས་ཕ་ལ་གནོད་པ་གང་ཡང་བྱེད་ཀྱི་ཡོད་མ་རེད།
    དེའི་ཕྱིར་ན་ཚུར་ལ་གནོད་པ་བྱེད་མཁན་དེ་ཞེ་དྲག་དཀོན་པོ་རེད་ལ།
  82: གནོད་པ་བྱེད་མཁན་ཞིག་བྱུང་ན། ཕར་གནོད་པ་བྱེད་མ་དགོས་པ། ཚུར་ལ་གནོད་པ་བྱེད་མཁན་ཞིག་བྱུང་ན་དེ་དཔེ་བཟོད་པ་སྒོམ་སའི་ཐབས་ཤིག་རྙེད་པ་རེད་མ་གཏོགས།
    དེ་མེད་ན་བཟོད་པ་སྒོམ་པའི་ཐབས་རྙེད་ཀྱི་ཡོད་མ་རེད། དེའི་ཕྱིར་ན་བཟོད་པ་སྒོམ་པའི་ཡུལ་ཞིག་རྙེད་ན།
    དུས་ཚོད་བཟང་པོ་ཞིག་ང་རང་གིས་བསོད་ནམས་ཀྱི་ཚོགས་བསགས་པའི་ཐབས་ཤིག་རྙེད་པའི་སྐབས་སུ་ཆུད་ཟོས་སུ་མ་འགྲོ་བ་ཡིན་གཅིག་མིན་གཅིག་བཟོད་པ་སྒོམ་ཐུབ་པ་བྱེད་དགོས་རེད།
    བརྩོན་འགྲུས་ལ་བསླབ་པ་ནི། ཞེས་གསུངས་ཏེ། དེའི་རྗེས་སུ་ཉི་ཤུ་རྩ་གཅིག་པ་དེ་བརྩོན་འགྲུས་རེད་ལ།
    བརྩོན་འགྲུས་ཀྱི་ཕ་རོལ་དུ་ཕྱིན་པ་དེ་བསྐྱར་དུ་ང་རང་ཚོས་བྱང་ཆུབ་སེམས་དཔའི་སྤྱོད་པ་སྤྱད་པའི་སྐབས་སུ་བརྩོན་འགྲུས་ཆེན་པོ་བརྩོན་དགོས་ཀྱི་རེད།
    དེ་ལེ་ལོའི་དབང་དུ་ཤོར་ཉེན་གྱི་མ་རེད། དེ་མ་ཡིན་པ་དེ་འདི་ལྟར་ཚིག་གི་དབང་དུ་བྱས་ན།
    །རང་དོན་འབའ་ཞིག་བསྒྲུབ་པའི་ཉན་རང་ཡང༌། རང་དོན་ཁོ་ན་ཉན་ཐོས་དང༌། རང་སངས་རྒྱས་ཀྱིས་རང་དོན་བྱེད་ཀྱི་ཡོད་རེད།
    རང་ཟེར་མཁན་དེ་དཔེ་ཤིན་ཏུ་རྒྱ་ཆུང་བ། ང་རང་གཅིག་པོ་རེད། གཞན་ཟེར་མཁན་དེ་ཤིན་ཏུ་རྒྱ་ཆེ་བ།
    བྱེ་བ་དུང་ཕྱུར་ས་ཡ་མང་པོའི་དོན་ལ་གོ་ཡི་ཡོད་རེད། རང་དོན་དེ་གཅིག་མ་གཏོགས་བསྒྲུབ་ཡ་ཡོད་མ་རེད་ལ།
    ཉན་ཐོས་དང༌། རང་སངས་རྒྱས་དེ་ཚོས་རང་དོན་འབའ་ཞིག་བསྒྲུབ་ཀྱི་ཡོད་རེད་ལ། དེ་ཁོང་ཚོ་དཔེ་བསམ་པ་རྒྱ་ཆུང་ཆུང༌།
    སྤྱོད་པ་རྒྱ་ཆུང་ཆུང༌།
  83: འབྲས་བུ་རྒྱ་ཆུང་ཆུང༌། ཏིང་ངེ་འཛིན་སྒོམ་པ་རྒྱ་ཆུང་ཆུང༌། རྒྱ་ཆུང་ཆུང་ཤ་སྟག་རེད་དེ་ཡིན་ན་ཡང་ཁོང་རྣམ་པ་ཚོས་བརྩོན་འགྲུས་ཆེན་པོ་བྱེད་ཀྱི་ཡོད་རེད།
    མགོ་ལ་མེ་ཤོར་བ་ན་བཟློག་པ་ལྟ་བུ་སྟེ། མགོ་ལ་མེ་ཤོར་བ་ཡིན་ན་ལམ་སང་བཟློག་དགོས་ཀྱི་རེད་མ་གཏོགས་མགོ་མེས་འཚིགས་ཀྱི་ཡོད་རེད་ལ།
    དཔེ་དེ་བཞིན་ཏུ་ཁོང་རྣམ་པ་ཚོས་ཀྱང་དུས་ཚོད་གཅིག་ཀྱང་མ་འགོར་བར་བྱས་ནས། རང་དོན་བསྒྲུབ་ནས་བརྩོན་འགྲུས་བྱེད་ཀྱི་ཡོད་རེད་ལ།
    དེ་ནས་ང་རང་ཚོ་བྱང་ཆུབ་སེམས་དཔའི་ལམ་ལ་ཞུགས་མཁན་ཚོ་དེ་འདྲ་མ་རེད། འགྲོ་བ་ཀུན་གྱི་དོན་བསྒྲུབ་ཀྱི་ཡོད་རེད་ལ།
    འགྲོ་བ་ཀུན་གྱི་དོན་བསྒྲུབ་རྒྱུ་དེ་ལ་ཤིན་ཏུུ་ནས་ཀྱང་རྒྱ་ཆེན་པོ། སེམས་ཅན་བསམ་གྱིས་མི་ཁྱབ་པ།
    དེ་ཡང་རྫོགས་པའི་སངས་རྒྱས་བཅོས་ལྡན་འདས་ཀྱི་གོ་འཕང་ལ་བསྐྱོད་པ་རྒྱུ་མཚན་དེའི་ཕྱིར་ན།
    ཀུན་སློང་རྒྱ་ཆེན་པོ། སྤྱོད་པ་རྒྱ་ཆེན་པོ། གང་ག་རྒྱ་ཆེན་པོ་དགོས་ཀྱི་རེད་ལ། རྒྱ་ཆེན་པོ་དེ་བསྒྲུབ་དུས་དེ་ལ་འགྲོ་བ་ཀུན་གྱི་དོན་དུ་ཡོན་ཏན་ཐམས་ཅད་འབྱུང་བའི་གནས་འགྲོ་བ་སེམས་ཅན་ཐམས་ཅད་ཀྱི་ཡོན་ཏན་འབྱུང་བའི་གནས།
    དེ་ཐེག་པ་ཆེན་པོའི་བསམ་པ་དང༌། ཐེག་པ་ཆེན་པོའི་ཀུན་སློང་དང༌། ཐེག་པ་ཆེན་པོའི་སྤྱོད་པ་དེ་ཚོ་ལ་བརྩོན་གྱི་ཡོད་རེད་ལ།
    དེ་རྒྱ་ཆེན་པོ་ཡོད་པའི་ཕྱིར་ན་བརྩོན་འགྲུས་བརྩམ་དགོས་པ་བཤད་མ་དགོས་པ་ཡིན་པའི་ཕྱིར་ན།
    བརྩོན་འགྲུས་བརྩམ་གྱི་ཡོད་པ་དེ་བྱང་ཆུབ་སེམས་དཔའ་རྣམས་ཀྱིས་ལག་ཏུ་ལེན་པར་བྱ་བ་དེ་ཡིན།
  84: དེ་ནས་དེ་ཕ་རོལ་དུ་ཕྱིན་པ་དྲུག་གི་ནང་ནས་བཞི་པ་དེ་རེད། བསམ་གཏན་ལ་བསླབ་པ་ནི། ཞེས་གསུངས་ཏེ།
    ལྔ་པ་དེ་ཞི་གནས་ཏེ་བསམ་གཏན་རེད། བསམ་གཏན་དེ་ང་རང་ཚོ་ཐུན་མོང་གི་དབང་དུ་བྱས་ན། ཞི་གནས་དང་ལྷག་མཐོང་གཉིས་ཀྱི་ནང་ནས་ཞི་གནས་དེ་རེད།
    ཞི་གནས་ཏེ་ཞི་བ་ཟེར་དུས་སེམས་ལ་ཉོན་མོངས་པ་མེད་པ། དེའི་ནང་ནས་ཞེ་སྡང་དང༌། ང་རྒྱལ་དང་ཕྲག་དོག་ལ་སོགས་པ་མེད་པའི་ཕྱིར་ན་དེ་ལ་ཞི་བ་ཟེར།
    གནས་པ་ཟེར་དུས་རྣམ་རྟོག་མང་པོ་འཁྲུལ་བ་མ་ཡིན་པ། གཏན་དུ་གནས་པ་ཡིན་པའི་ཕྱིར་ན་གནས་པ་ཟེར།
    དེ་ལ་ཞི་གནས་དེ་ང་རང་ཚོས་དུས་རྒྱུན་དུ་སྒོམ་ཡ་དེ་གལ་ཆེན་པོ་རེད། དེ་ཡང་སྤྱིར་བཏང་གི་དབང་དུ་བྱས་ན་ཞི་གནས་དང་ལྷག་མཐོང་གཉིས་གང་གལ་ཆེ་ཡི་རེད་ཟེར་ན།
    ལྷག་མཐོང་དེས་ཉོན་མོངས་པ་བཅོམ་གྱི་ཡོད་རེད། ལྷག་མཐོང་གིས་ཉོན་མོངས་པ་འཇོམས་ཀྱི་ཡོད་རེད་དེ་ཡིན་ན་ཡང༌།
    ལྷག་མཐོང་རྐྱང་པས་ཉོན་མོངས་པ་དེ་འཇོམས་ཐུབ་ཀྱི་ཡོད་མ་རེད། ཞི་གནས་དང་རབ་ཏུ་ལྡན་པས་ལྷག་མཐོང་དེ་དཔེ་གསལ་པོ།
    ལྷག་མཐོང་དེ་དཔེ་གཏན་པོ་ཡོང་གི་ཡོད་རེད་ལ། དེས་ཉོན་མོངས་པ་འཇོམས་ཐུབ་ཀྱི་ཡོད་རེད།
    དེ་མ་གཏོགས་ལྷག་མཐོང་རྐྱང་པ་ཞི་གནས་མེད་པ་དེས་ཏོག་ཙམ་ཏོག་ཙམ་གསལ་པོ། ཏོག་ཙམ་ཏོག་ཙམ་རྣམ་རྟོག་འདྲ་པོ་འཕྲོ་ཡོང་བ།
    དེ་འདྲ་ལྷག་མཐོང་ཞིག་གིས་རྩ་ནས་ཡོང་ཐུབ་ཀྱི་མ་རེད་ལ། རྒྱུ་མཚན་དེའི་ཕྱིར་ན་ཞི་གནས་དང་ལྡན་དགོས་པ་ཞིག་དང༌།
  85: ཞི་གནས་དང་ལྡན་དགོས་པ་དེ་ཡང་ཞི་གནས་རབ་ཏུ་ལྡན་པའི་ལྷག་མཐོང་གི་སྒོ་ནས། དཔེ་མི་སྲིད་པའི་བརྟན་པོ།
    དཔེ་མི་སྲིད་པའི་ཡག་པོ་དང་ལྡན་པ་ཞིག་གིས་ཉོན་མོངས་པ་འཇོམས་གྱི་ཡོད་རེད། ཉོན་མོངས་པ་རྣམ་པར་འཇོམས་པ་ཞིག་བྱས་ནས།
    ང་རང་ཚོའི་ཉོན་མོངས་པ་དེ་འཇོམས་དགོས་ཀྱི་ཡོད་རེད། རྣམ་རྟོག་དེ་འཇོམས་དགོས་ཀྱི་ཡོད་རེད་མ་གཏོགས།
    ཉོན་མོངས་པའི་ངོ་བོ་དེ་སྡུག་བསྔལ་གྱི་རྣམ་པ་དང༌། རྣམ་རྟོག་གི་ངོ་བོ་དེ་སྡུག་བསྔལ་གྱི་རྣམ་པ་ཡོད་རེད་ལ།
    དེས་སྡུག་བསྔལ་དང་ཉོན་མོངས་དང་རྣམ་རྟོག་དེ་ཚོ་སྤྱིར་བཏང་གི་སེམས་སྡུག་བསྔལ་ལས་གྱུར་པ་ཞིག་དང༌།
    སྡུག་བསྔལ་ལས་གྱུར་པས་མི་ཚད་པ་དེས་བསམ་པ་ངན་པ་འདྲ་པོ་ཡོད་རེད། སྤྱིར་བཏང་སེམས་པ་མང་པོ་ཡོད་རེད།
    སེམས་པ་བཟང་པོ་དང་ངན་པ་གཉིས་ཀྱི་ནང་ནས་མང་ཆེ་ཤོས་དེ་ཏོག་ཙམ་གནོད་སེམས་འདྲ་པོ་དང༌།
    ང་རྒྱལ་འདྲ་པོ་དང༌། ཕྲག་དོག་འདྲ་པོའི་རྣམ་པ་དེ་ཞེ་དྲག་ཤུགས་ཆེར་ཡོད་རེད་ལ། དེའི་ཕྱིར་ན་དེ་ཚོ་འཇོམས་མ་ཐུབ་ན།
    ང་རང་ཚོ་བདེ་སྐྱིད་དང་ལྡན་པ་ཡོང་ཐུབ་ཀྱི་ཡོད་མ་རེད་ལ། རྒྱུ་མཚན་དེའི་ཕྱིར་ན་ཞི་གནས་རབ་ཏུ་ལྡན་པའི་ལྷག་མཐོང་ཞིག་གིས་ཉོན་མོངས་པ་རྣམ་པར་འཇོམས་ཀྱི་ཡོད་རེད་ལ།
    དེ་འཇོམས་ཀྱི་ཡོད་པ་དེ་ཧ་གོ་བར་བྱེད་དགོས་རེད། ཞི་གནས་དེ་དཔེ་ཡག་པོ་ཞིག་སྒོམ་དགོས་ཀྱི་ཡོད་རེད།
    ཞི་གནས་ཡག་པོ་སྒོམ་པ་དེ་ཡང་སྤྱིར་བཏང་གི་ཐུན་མོང་མ་ཡིན་པའི་ཞི་གནས་མ་གཏོགས།
  86: ཐུན་མོང་འཇིག་རྟེན་པའི་ཞི་གནས་བསམ་གཏན་བཞི་དང༌། གཟུགས་མེད་བཞིའི་ཞི་གནས་ཤིག་སྒོམ་ན་དེས་ཞེ་དྲག་ཕན་ཐོགས་ཡོད་མ་རེད་ལ།
    དེའི་ཕྱིར་ན། གཟུགས་མེད་བཞི་ལས་ཡང་དག་འདས་པ་ཡི་བསམ་གཏན་གྱི་སེམས་པ་དེ་གསལ་པོ་དང༌།
    སེམས་པ་དེ་བརྟན་པོ་དང༌། སེམས་པ་དེ་ཞི་བའི་རང་བཞིན་དང་ལྡན་པའི་བསམ་གཏན་སྒོམ་པ་དེ།
    རྒྱལ་བའི་སྲས་པོ་བྱང་ཆུབ་སེམས་པ་རྣམས་ཀྱིས་ལག་ཏུ་ལེན་པར་བྱ་བ་ཡིན། ཤེས་རབ་ལ་བསླབ་པ་ནི།
    ཞེས་གསུངས་ཏེ། དེ་ལྟར་དུ་དང་པོ་ཞི་གནས་ཡང་དག་པ་ཞིག་སྒོམ། ཞི་གནས་ཡང་དག་པ་ཞིག་སྒོམ་སྟེ་གོང་དུ་བཤད་པ་ལྟར་ཕ་རོལ་དུ་ཕྱིན་པ་ལྔ་པོ་དེ་བརྩོན།
    དེའི་ནང་ནས་བསྐྱར་དུ་ཚོགས་བསགས་ནས། སངས་རྒྱས་ཀྱི་གོ་འཕང་སྒྲུབ་དགོས་ཀྱི་ཡོད་རེད་ལ།
    ཚོགས་བསགས་པ་ལ་བསོད་ནམས་ཀྱི་ཚོགས་དང༌། ཡེ་ཤེས་ཀྱི་ཚོགས་གཉིས་ཡོད་པའི་ནང་ནས། དེ་ལྟ་བུ་ཡི་ཕ་རོལ་དུ་ཕྱིན་པ་ལྔ་པོ་དེ་ལ་ཡང་ཉམས་སུ་ལེན་དགོས་ཀྱི་ཡོད་རེད་ལ།
    ཕ་རོལ་དུ་ཕྱིན་པ་ལྔ་དེ་ཉམས་སུ་ལེན་ནས་ཀྱང༌། གཙོ་བོ་ལྟ་བུ་དེ་ལ་ཡིན་གཅིག་མིན་གཅིག་ཤེས་རབ་དགོས་ཀྱི་ཡོད་རེད།
    ཤེས་རབ་དགོས་ཀྱི་ཡོད་རེད་མ་གཏོགས་ཏོག་ཙམ་ཏོག་ཙམ་ཤེས་རབ་མེད་ན། ཕ་རོལ་དུ་ཕྱིན་པ་ལྔ་པོ་དེ་ཡང་ཕ་རོལ་དུ་ཕྱིན་པ་རེད་ཐུབ་ཀྱི་ཡོད་མ་རེད།
    ཕ་རོལ་དུ་ཕྱིན་པ་དྲུག་གི་ནང་ནས་ཤེས་རབ་ཀྱི་ཕ་རོལ་དུ་ཕྱིན་པ་དེ་མེད་ན་ཕ་རོལ་དུ་ཕྱིན་པ་སྦྱིན་པ་ནས་ལྔ་པ་བསམ་གཏན་གྱི་ཕ་རོལ་དུ་ཕྱིན་པའི་བར་ཕ་རོལ་དུ་ཕྱིན་པ་རྣམ་པ་ལྔ་ཡིས་གནས་སྐབས་བསོད་ནམས་ཀྱི་ཚོགས་བསགས་ཐུབ་ཀྱི་ཡོད་རེད།
  87: སྦྱིན་པ་བཏང་བ་ལ་བརྟེན་ནས་སེམས་ཅན་ལ་ཕན་གྱི་ཡོད་རེད། སེམས་ཅན་ལ་ཕན་པ་ཙམ་དུ་ཡང་མ་ཟད།
    རང་ལ་ཡང་བསོད་ནམས་རྒྱ་ཆེན་པོ་འབྱུང་ཐུབ་ཀྱི་ཡོད་རེད། དེ་བཞིན་དུ་ཚུལ་ཁྲིམས་སྲུང་བ་དང་བཟོད་པ་དང༌།
    བརྩོན་འགྲུས་དང༌། བསམ་གཏན་གསུམ་པོ་ལ་ཡང་དེ་ལྟར་དུ་རེད་དེ་ཡིན་ན་ཡང༌། རྫོགས་པའི་བྱང་ཆུབ་ཐོབ་པར་མི་ནུས་པས་ཟེར་དུས།
    དངོས་གནས་ཀྱི་ང་རང་ཚོའི་ཉོན་མོངས་པ་འཁོར་བའི་གནས་སྟངས་དེ་ཕར་བསྐྱུར་ནས་ཐམས་ཅད་མཁྱེན་པའི་ཡེ་ཤེས་ཤིག་ཐོབ་པ།
    དེ་ནས་སེམས་ཅན་གྱི་དོན་བསྒྲུབ་པ་ལ་ཡང་སེམས་ཅན་གྱི་དོན་དེ་རྒྱ་ཆེན་པོ་བསྒྲུབ་དགོས་ཀྱི་ཡོད་རེད།
    ང་རང་ལ་ཐམས་ཅད་མཁྱེན་པའི་ཡེ་ཤེས་ཤིག་ཡོད་ན། སེམས་ཅན་གྱི་དོན་རྒྱ་ཆེན་པོ་ཞིག་དང༌།
    སེམས་ཅན་གྱི་དོན་རྒྱ་ཆེན་པོ་བསྒྲུབ་པ་དེ་ཡང་མ་འཁྲུལ་བ། མ་ནོར་བ་སེམས་ཅན་ལ་ཕན་ཐོགས་པ།
    ལམ་ཡང་དག་པ་ལ་འཁྲིད་ཐུབ་པ་ཞིག་ཡོང་གི་རེད་མ་གཏོགས། གནས་སྐབས་ཀྱི་ཕན་པ་ཙམ་གྱིས་སྤྱིར་བཏང་གི་སེམས་ཅན་ལ་ཕན་པ་བྱེད་ན་ཡག་པོ་རེད་དེ་ཡིན་ན་ཡང༌།
    གནས་སྐབས་ཀྱིས་ཕན་པ་ཙམ་གྱིས་མཐར་ཐུག་གི་ཕན་པ་རྒྱ་ཆེན་པོ་དེ་ཡོང་ཀྱི་ཡོད་མ་རེད་ལ།
    མཐར་ཐུག་གི་ཕན་པ་རྒྱ་ཆེན་པོ་བསྒྲུབ་པར་བྱེད་པ་ལ་རྫོགས་པའི་བྱང་ཆུབ་ཐོབ་ནས། རྫོགས་པའི་སངས་རྒྱས་བཅོམ་ལྡན་འདས་ཀྱི་གོ་འཕང་དེ་ཐོབ་དགོས་ཀྱི་ཡོད་རེད།
    རྫོགས་པའི་སངས་རྒྱས་བཅོམ་ལྡན་འདས་ཀྱི་གོ་འཕང་དེ་ཐོབ་པར་བྱེད་པ་ལ། དྲུག་པ་ཤེས་རབ་ཀྱི་ཕ་རོལ་དུ་ཕྱིན་པའི་སྒོ་ནས་ཐམས་ཅད་མཁྱེན་པའི་ཡེ་ཤེས་དེ་ཐོབ་དགོས་ཀྱི་ཡོད་རེད་མ་གཏོགས།
  88: ཤེས་རབ་ཀྱི་ཕ་རོལ་དུ་ཕྱིན་པ་མེད་པ་ལ་གནས་སྐབས་སུ་བསོད་ནམས་ཀྱི་ཚོགས་ཙམ་གྱིས། ཡེ་ཤེས་ཀྱི་ཕ་རོལ་དུ་ཕྱིན་པ་དེ་ཐོབ་ཀྱི་ཡོད་མ་རེད།
    ཐམས་ཅད་མཁྱེན་པའི་ཡེ་ཤེས་དེ་ཐོབ་ཐུབ་ཀྱི་ཡོད་མ་རེད། ཐོབ་པར་མི་ནུས་པ་དེའི་ཕྱིར་ན་ཐབས་དང་ལྡན་ཞིང་འཁོར་གསུམ་མི་རྟོག་པའི་ཤེས་རབ་དེ།
    བྱང་ཆུབ་སེམས་དཔས་སྒོམ་དགོས་ཀྱི་ཡོད་རེད་ལ། འཁོར་གསུམ་མི་རྟོག་པའི་ཤེས་རབ་ཟེར་མཁན་དེ།
    རང་བཞིན་གྱིས་ཆོས་རྣམས་ཀྱི་གནས་ལུགས་མ་ནོར་བ་རྟོགས་པའི་ཤེས་རབ་དེ་ལ་འཁོར་གསུམ་མི་རྟོག་པ་ཟེར།
    སྦྱིན་པ་ཞིག་བཏང་ན་ཡང། སྦྱིན་པ་གཏོང་བ་པོ་ཡང་བདག་ཡིན་བསམ་པ་ལྟ་བུ་ཡོད་ན། དེ་ལ་ཏོག་ཙམ་གནོད་པ་འདྲ་པོ་ཞིག་ཡོད་རེད།
    སྦྱིན་པ་གཏང་བའི་ཡུལ་དེ་སེམས་ཅན་གཞན་ཡིན་བསམ་ན་ཡང༌། དངོས་གནས་ཀྱིས་ངོ་བོའི་གནས་ཚུལ་ལ་མཐུན་ཀྱི་ཡོད་མ་རེད་ལ།
    སྦྱིན་པ་གཏང་རྒྱུའི་དངོས་པོ་ལ་ཡང་ཞེན་ཆགས་ཡོད་ན་ཏོག་ཙམ་ཕན་གྱི་ཡོད་མ་རེད། དེ་གསུམ་དེ་དོན་དམ་པ་ལ་རང་བཞིན་གྱིས་མ་གྲུབ་པ་ཡིན་པ་ལ་ཧ་གོ་ནས།
    གནས་སྐབས་ཀུན་རྫོབ་ཙམ་དུ་སེམས་ཅན་དེ་སྡུག་བསྔལ་ལས་སྐྱབས་པའི་ཆེད་དུ་སྦྱིན་པ་བཏང་བ་ཡིན་བསམ་ན།
    སྦྱིན་པ་དེ་ཡང་དག་པ་ལ་འགྲོ་ཡི་ཡོད་རེད། ཚུལ་ཁྲིམས་ཡང་དེ་ལྟར་དུ་རེད་ལ། དེ་ནས་ཐབས་ཀྱི་ཕ་རོལ་དུ་ཕྱིན་པ་རྣམ་པ་ལྔ་སྟེ།
    སྦྱིན་པ་དང༌། ཚུལ་ཁྲིམས་དང༌། བཟོད་པ་དང༌། བརྩོན་འགྲུས་དང༌། བསམ་གཏན་གྱི་ཕ་རོལ་དུ་ཕྱིན་པའི་བར་དུ་ཐབས་ཀྱི་ཕ་རོལ་དུ་ཕྱིན་པ་རྣམ་པ་ལྔ་དང་ལྡན་ཞིང༌།
  89: ཤེས་རབ་ཀྱི་ཕ་རོལ་དུ་ཕྱིན་པ་འཁོར་གསུམ་མི་རྟོག་པའི་ཤེས་རབ་དེ་ཐབས་ཀྱི་ཕ་རོལ་དུ་ཕྱིན་པ་དེ་དང་མི་ལྡན་པའི་ཤེས་རབ་རྐྱང་པ་བསྒོམ་ན་ཡང་འགྲིགས་ཀྱི་ཡོད་མ་རེད།
    ཤེས་རབ་དང་མི་ལྡན་བའི་ཐབས་རྐྱང་པས་འགྲིགས་ཀྱི་ཡོད་མ་རེད་ལ། དེའི་ཕྱིར་ན་ཐབས་དང་ལྡན་ཞིང་འཁོར་གསུམ་མི་རྟོག་པའི་ཤེས་རབ་སྒོམ་པ་དེ་བྱང་ཆུབ་སེམས་དཔའ་རྣམས་ཀྱིས་ལག་ཏུ་ལེན་པར་བྱ་བ་ཡིན།
    རང་གི་འཁྲུལ་པ་རང་གིས་བརྟགས་ནས་སྤང་བ་ནི། ཞེས་གསུངས་ཏེ། དེའི་རྗེས་སུ་མདོ་ལས་གསུངས་པའི་ཆོས་བཞི་ཟེར་མཁན་དེ།
    དོན་ཚན་རྣམ་པ་བཞི་གསུངས་ཡོད་པ་རེད། བྱང་ཆུབ་སེམས་དཔའ་རྣམས་ཀྱིས་བསླབ་པར་བྱ་བ་མདོ་ལས་དམིགས་བསལ་གྱིས་སྤྱིར་བཏང་གི་དབང་དུ་བྱས་ན།
    བྱང་ཆུབ་སེམས་དཔས་སྤྱད་པར་བྱ་བ་དེ་ཕ་རོལ་དུ་ཕྱིན་པ་དྲུག་རེད། ལུས་ངག་ཡིད་གསུམ་གྱི་སྒོ་ནས་སྤྱད་པར་བྱ་བ་བྱ་དགོས་ཀྱི་ཡོད་རེད་ལ།
    དེའི་ནང་ནས་ཀྱང་ང་རང་གིས་ཉམས་ལེན་བྱེད་པ་དེ་ལ། མདོ་ལས་གསུངས་པའི་ཆོས་བཞི་གསུངས་ཡོད་པ་རེད།
    མདོ་ལས་གསུངས་པའི་ཆོས་བཞི་དེ་སངས་རྒྱས་བཅོམ་ལྡན་འདས་ཀྱིས་མདོའི་ནང་ལ་གསུངས་ཡོད་རེད།
    མདོའི་ལུགས་སུ་གསུངས་པའི་ཆོས་བཞིའི་དང་པོ་དེ། རང་གི་འཁྲུལ་པ་ལ་བརྟགས་ནས་སྤངས་དགོས་པ་གསུངས་ཡོད་རེད་ལ།
    དེ་ཡང་དུས་རྒྱུན་དུ། ང་རང་གིས་སྤྱོད་པ་ག་རེ་སྤྱད་ན་ཡང་དེ་ལ་བརྟག་དཔྱད་བྱེད་དགོས་ཀྱི་རེད།
    ང་རང་གིས་དང་པོ་དུས་རྒྱུན་དུ་ལུས་ཀྱིས་ལས་ཀ་གང་འདྲ་བྱེད་ཀྱི་འདུག དེ་བཞིན་དུ་ངག་གིས་སྐད་ཆ་ག་རེ་བཤད་ཀྱི་འདུག
    སེམས་ཀྱིས་ཀུན་སློང་གང་འདྲ་ཞིག་བཅང་གི་འདུག །
  90: དེ་ཚོར་ཡག་པོ་བརྟག་དཔྱད་བྱེད་དགོས་ཀྱི་རེད་ལ། བརྟག་དཔྱད་བྱེད་པའི་སྐབས་ལ། ང་རང་གི་ནོར་བ་འདི་ང་རང་གི་ཆོས་དང་མི་མཐུན་པའི་བྱ་བ་རེད།
    འདི་ཆོས་དང་མི་མཐུན་པའི་ཀུན་སློང་རེད་བསམ་ནས། ཡིན་གཅིག་མིན་གཅིག་སྤངས་དགོས་ཀྱི་ཡོད་རེད།
    ཆོས་དང་མཐུན་པ་ཡིན་ན་ཡང༌། དེ་ལ་དང་པོ་རང་གི་རྣམ་པ་ལ་ལུས་ཀྱི་སྤྱོད་པ་ཡིན་ན་ཡང་ཆོས་དང་མཐུན་པའི་རྣམ་པ་ཡོད་རེད་དེ་ཡིན་ན་ཡང་དེ་ལ་ང་རང་གིས་ལེགས་པར་བརྟག་དཔྱད་བྱེད་པའི་སྐབས་སུ།
    སྐྱོན་ཏོག་ཙམ་ཞིག་འདུག་བསམ་པ་ཞིག་དང༌། དེ་དངོས་གནས་ང་རང་གིས་འདི་ཆོས་དང་མཐུན་པ་བྱེད་ཀྱི་ཡོད་རེད།
    འདི་ཆོས་དང་མི་མཐུན་པ་བྱེད་ཀྱི་ཡོད་རེད་བསམ་པ་ཧ་གོ་བ། དེ་བཞིན་དུ་ངག་གིས་སྐད་ཆ་བཤད་པའི་སྐབས་ལ་ཡང་དེ་ལྟ་བུ་དང༌།
    སེམས་ཀྱི་ཀུན་སློང་ལ་ཡང་སྤྱིར་བཏང་གིས་ང་རང་གི་ཀུན་སློང་དེ་ལ་ནོར་འཁྲུལ་ཡོད་མ་རེད་དེ།
    ཡང་སྐབས་སྐབས་ལ་ང་རང་ནོར་འཁྲུལ་འདི་འདྲ་ཤོར་གྱི་ཡོད་རེད་བསམ་ནས་དེ་ལ་ཡིན་གཅིག་མིན་གཅིག་དུས་དང་རྣམ་པ་རྒྱུན་དུ་བརྟག་དཔྱད་བྱེད་དགོས་ཀྱི་ཡོད་རེད།
    བརྟག་དཔྱད་བྱེད་པའི་སྐབས་སུ་རང་གི་འཁྲུལ་པ་རང་གིས་མ་བརྟག་ན། རང་གི་འཁྲུལ་པ་དེ་རང་གིས་ཡིན་གཅིག་མིན་གཅིག་ང་རང་ལ་འཁྲུལ་བ་འདུག་དང་མི་འདུག་ལ་ལེགས་པར་བརྟག་དགོས་ཀྱི་ཡོད་རེད།
    དུས་རྒྱུན་དུ་རང་གིས་དགེ་བའི་བཤེས་གཉེན་བསྟེན་གྱི་ཡོད་རེད་དེ་ཡིན་ན་ཡང༌། དགེ་བའི་བཤེས་གཉེན་ལ་བསྟེན་པའི་སྐབས་སུ་དགེ་བའི་བཤེས་གཉེན་གྱིས་དུས་རྒྱུན་དུ་ཁྱེད་རང་གི་སྤྱོད་པ་དེ་འཁྲུལ་འགྲོ་གི་འདུག
    །
  91: ཁྱེད་རང་ལ་ནོར་བ་འདུག་ཟེར་ནས་བསླབ་ཀྱི་ཡོད་རེད་དེ་ཡིན་ན་ཡང༌། གང་ཟག་ཐ་དད་པ་ཡིན་དུས།
    དེ་ནས་ཕྲ་བ་ཕྲ་བ་ག་དུས་ནོར་གྱི་ཡོད་པ་ཕྲ་བ་ཕྲ་བ་སྐྱོན་གང་འདྲ་འབྱུང་གི་ཡོད་པ། གཅིག་བྱས་ན་དགེ་བའི་བཤེས་གཉེན་གྱིས་དངོས་སུ་གཟིགས་ཐུབ་ཀྱི་ཡོད་མ་རེད་ལ།
    གཟིགས་མ་ཐུབ་ན་ང་རང་ལ་སྐྱོན་རང་བཞིན་གྱིས་འབྱུང་འགྲོ་ཡི་ཡོད་རེད། དུས་རྒྱུན་དུ་དེའི་ནང་ནས་ང་རང་གིས་དུས་རྒྱུན་དུ་བརྟག་དཔྱད་བྱེད་དགོས་ཀྱི་རེད་ལ།
    རྒྱུ་མཚན་ག་རེ་རེད་ཟེར་ན། ང་རང་ལ་བདེ་བར་གཤེགས་པའི་སྙིང་པོ་ཡོད་པས་ནུས་པ་ཡོད་རེད་དེ་ཐོག་མ་མེད་པ་ནས།
    ཏོག་ཙམ་སྐྱོན་དང་ཡོན་ཏན་གཉིས་ཀྱི་ནང་ནས་སྐྱོན་ལ་གོམས་ཆེ་བ་ཡོད་རེད། སྐྱོན་ལ་གོམས་ཆེ་བ་ཡིན་པའི་ཕྱིར་ན།
    ང་རང་གིས་ཡོན་ཏན་གྱི་གནས་ལ་ཡར་བརྩོན་ན་ཡང་སྐབས་སྐབས་ལ་སྐྱོན་གྱི་དབང་དུ་ཤོར་འགྲོ་ཡི་ཡོད་རེད་ལ།
    རྒྱུ་མཚན་དེའི་ཕྱིར་ན་སྐྱོན་གྱི་དབང་དུ་ཤོར་གྱི་ཨེ་འདུག་མི་འདུག་བརྟག་དཔྱད་བྱས། ཡོན་ཏན་གྱི་ནང་ལ་བཅུག་ཐུབ་ཀྱི་ཨེ་འདུག་མི་འདུག་བརྟག་དཔྱད་བྱེད་དགོས་ཀྱི་ཡོད་རེད་མ་གཏོགས།
    ང་རང་གིས་དང་པོ་ཕར་ལྟས་ན། ཆོས་པའི་གཟུགས་ཀྱིས་ང་རང་ཆོས་པ་ཡིན་བསམ་པ་དང༌། ཆོས་སྒྲུབ་མཁན་ཡིན་བསམ་པ་དང༌།
    བྱང་ཆུབ་སེམས་དཔའ་ཡིན་བསམ་པ་འདྲ་པོ་གཞན་གྱིས་ལྟས་ན་ཡང༌། བྱང་ཆུབ་སེམས་དཔའི་རྣམ་པ་འདྲ་པོ་དང༌།
    ཆོས་པའི་རྣམ་པ་འདྲ་པོ་མཐོང་བ་ཞིག་ལ། དངོས་གནས་ང་རང་གིས་ལྟ་དུས་ཆོས་དང་མི་མཐུན་པའི་ལས་ཀ་བྱེད་པ་ཡང་ཡོང་སྲིད་ཀྱི་ཡོད་རེད་ལ།
  92: ང་རང་གིས་ཀྱང་ད་ལྟའི་སྐབས་འདི་ལ་རགས་པ་ཙམ་གྱི་དབང་དུ་བྱས་ན། ང་རང་ཆོས་པ་ཡིན་བསམ་གྱི་ཡོད་རེད་དེ་ཡིན་ན་ཡང་དེའི་ནང་ལ།
    ཆོས་དང་མི་མཐུན་པའི་སྤྱོད་པ་མང་པོ་འབྲེལ་སྲིད་ཀྱི་ཡོད་རེད། དེའི་ཕྱིར་ན་དེ་འགྲིགས་པར་བྱེད་པ་ལ་དུས་རྒྱུན་དུ་རང་གིས་རང་ལ་བརྟག་དཔྱད་བྱེད་དགོས་རེད་ཟེར།
    དེ་ལ་ཡང་ག་འདྲས་རང་གིས་བརྟག་དཔྱད་བྱེད་དགོས་རེད་ཟེར་ན། དེ་ལ་ཉི་མ་གཅིག་དང༌། ལོ་གཅིག་ཙམ་གྱི་བརྟག་དཔྱད་བྱེད་པས་ཕན་གྱི་ཡོད་མ་རེད་ལ།
    ང་རང་ལ་ཐོག་མ་མེད་པ་ནས་གང་དུ་བག་ཆགས་དེ་ཞེ་དྲག་སྤངས་དཀའ་པོ། ཉི་མ་གཅིག་ལ་ཡག་པོ་ཞིག་བརྟག་དཔྱད་བྱས།
    དེ་ནས་གཡུགས་བཞག་ན་འགྲིག་གི་མ་རེད། དུས་རྒྱུན་དུ་ང་རང་ལ་ཉེན་ཁ་མི་འདུག་བསམ་པ་ཞིག་མ་བྱུང་བར་དུ།
    རྒྱུན་དུ་རང་གི་འཁྲུལ་བ་ལ་འཁྲུལ་བ་དེ་རྟག་པར་སྔ་དྲོ་མེད་ན་ཡང་ཕྱི་དྲོ་སླེབས་ཡོང་བ་འདྲ་པོ་དང༌།
    དེ་རིང་མེད་ན་ཡང་སང་ཉིན་སླེབས་ཡོང་བ་ལྟ་བུ་ཡོང་གི་ཡོད་རེད་ལ། དེའི་ཕྱིར་ན་རྒྱུན་དུ་རང་གི་འཁྲུལ་བ་ལ་བརྟག་དགོས་རེད།
    བརྟག་ནས་བཞག་ན་ཕན་གྱི་རེད་པས་ཟེར་ན་ཕན་གྱི་མ་རེད། བརྟག་ནས་སྤོངས་དགོས་རེད། དེ་ང་རང་ལ་སྐྱོན་དེ་འབྱུང་གི་འདུག་ཨ་བསམ་ནས་དེ་ཕར་གཡུགས།
    དེ་རང་གཞན་ལ་གནོད་པ། དེ་རང་གི་སྐྱོན་ཆེན་པོ་རེད་བསམ་ནས་ཧ་གོ་ནས་ཕར་གཡུགས་ཐུབ་པ། སྤངས་ཐུབ་པ་བྱུང་བ་དེ་ནི་རྒྱལ་བའི་སྲས་པོ་བྱང་ཆུབ་སེམས་དཔའ་རྣམས་ཀྱིས་ལག་ཏུ་ལེན་པར་བྱ་བ་ཡིན།
  93: བྱང་སེམས་ཀྱི་ཉེས་པ་སྨྲ་བ་སྤང་བ་ནི། ཞེས་གསུངས་ཏེ། དེ་ནས་དེའི་རྗེས་སུ་མདོ་ལས་གསུངས་པའི་ཆོས་གཉིས་པ་དེ་རེད་ལ།
    མདོ་ལས་གསུངས་པའི་ཆོས་གཉིས་པ་དེ་སྐབས་སྐབས་ལ་ང་རང་གི་ཉོན་མོངས་པའི་དབང་གིས་བྱང་ཆུབ་སེམས་དཔའ་གཞན་དག་དེའི་ཉེས་པ་གླེང་ན་བདག་ཉིད་ཉམས་པར་འགྱུར་གྱི་རེད།
    ང་རང་གིས་ཡིན་གཅིག་མིན་གཅིག་རྒྱལ་བའི་སྲས་པོ་བྱང་ཆུབ་སེམས་དཔའ་གཞན་དག་གི་སྤྱོད་པ་གང་འདྲ་འདུག
    བསམ་པའི་ཀུན་སློང་གང་འདྲ་འདུག་དེ་བརྟག་གི་རེད་ལ། སྤྱིར་བཏང་གི་དབང་དུ་བྱས་ན། ང་རང་གིས་དེ་བརྟག་ཡ་དེ་གལ་ཆེན་པོ་འདྲ་པོ་ཞིག་ཡིན་བསམ་པ་འདྲ་པོ་ཡོད་རེད་དེ་ཡིན་ན་ཡང༌།
    དེ་གལ་ཆེན་པོ་མ་རེད། གཙོ་བོ་རང་གིས་རང་ལ་བརྟག་རྒྱུ་དེ་གལ་ཆེན་པོ་རེད་ལ། སྤྱིར་བཏང་གིས་རང་རང་སོ་སོའི་འགན་དེ་རང་རང་སོ་སོས་འཁྱེར་གྱི་རེད་ལ།
    སྐབས་སྐབས་ལ་བྱང་ཆུབ་སེམས་དཔའ་ཡིན་ན་ཡང༌། བྱང་ཆུབ་སེམས་དཔའ་དེ་ཚོ་ལ་སྐབས་སྐབས་ལ་སྐྱོན་ཡོང་སྲིད་ཀྱི་རེད་ལ།
    དེ་སྲིད་པ་དེ་དཔེ་མི་སྲིད་པའི་ཉེས་ག་ཆེན་པོ་གང་ཡང་མ་རེད་ལ། རང་བཞིན་གྱི་བྱང་ཆུབ་སེམས་དཔའ་གཞན་དག་ཡིན་ན་ཡང་དང་པོ་ཐོག་མ་མེད་པ་ནས།
    གང་དུ་བག་ཆགས་ཀྱི་དབང་དུ་ཤོར་བ་ཡང་སྲིད་ཀྱི་རེད་ལ། དེ་སྲིད་པ་ཡིན་པའི་ཕྱིར་ན་དེ་ལ་སྐྱོན་འདི་འདྲ་འདུག་ཟེར་ནས་བརྟག་ན།
    དེ་ལ་ཧ་ཅང་གི་བརྟག་ན་ཡང་དགོས་པ་ཡོད་མ་རེད་ལ། དེ་གླེང་ན་ཡང་དགོས་པ་ཞེ་དྲག་ཡོད་མ་རེད།
  94: གཙོ་བོ་འདྲ་པོ་དེ་གང་ལ་བརྟེན་ནས་ཡོང་གི་རེད་ཟེར་ན། རང་གི་ཉོན་མོངས་པའི་དབང་གིས་སྐབས་སྐབས་ལ་རང་གི་ང་རྒྱལ་གྱི་དབང་གིས་ཡོང་གི་ཡོད་རེད།
    སྐབས་སྐབས་ལ་ཕྲག་དོག་དབང་གིས་ཡོང་གི་ཡོད་རེད། སྐབས་སྐབས་ལ་ཞེ་སྡང་གི་དབང་གིས་ཡོང་གི་ཡོད་རེད།
    སྐབས་སྐབས་ལ་འདོད་ཆགས་ཀྱི་དབང་གིས་ཡོང་གི་ཡོད་རེད་ལ། བྱང་ཆུབ་སེམས་དཔའ་གཞན་པ་དེའི་ཉེས་པ་ལ་བརྟག་དཔྱད་བྱས།
    ཉེས་པ་ཨེ་འདུག་མི་འདུག་བརྟག དེ་ཡང་སྤྱིར་བཏང་རང་ལ་ཉེས་པ་ཨེ་འདུག་མི་འདུག་བརྟག་ན་རང་གཙང་མ་བཟོ་ཡ་ཡོད་རེད་མ་གཏོགས།
    གཞན་ལ་ཉེས་པ་ཨེ་འདུག་མི་འདུག་བརྟག་ན་སྐབས་སྐབས་ལ་ཡོད་པ་ཡང་སྲིད་ཀྱི་རེད། སྐབས་སྐབས་ལ་མེད་པ་ཡང་སྲིད་ཀྱི་རེད།
    དེ་ཉེས་པ་ཨེ་འདུག་བརྟག་དཔྱད་བྱས་ནས་དེ་ནས་ཉེས་པ་མཐོང་ན་ཡང་དེ་ད་ག་ཚད་བཤད་ན་ཧ་ཅང་གི་དགོས་པ་གང་ཡང་ཡོད་མ་རེད།
    དེ་ཡིས་ཕ་རོལ་པོ་ལ་གནོད་ཀྱི་མ་རེད། བདག་ཉིད་ཉམས་པར་འགྱུར་བ་ཞིག་ཡོང་གི་རེད། ང་རང་གིས་དོན་མེད་པ་ལ་བྱང་ཆུབ་སེམས་དཔའ་གཞན་དག་ལ་ལོག་པའི་སྒོ་ནས་བརྟག་དཔྱད་བྱས་པ་དང༌།
    བརྟག་དཔྱད་བྱས་ནས་ང་རྒྱལ་དང་ཕྲག་དོག་དབང་གིས་དེའི་ཉེས་པ་དེ་གླེང་ན། ང་རང་ལ་སྐྱོན་ཞིག་ཡོང་གི་ཡོད་རེད་མ་གཏོགས་གཞན་ལ་སྐྱོན་དེ་ཡོང་གི་ཡོད་མ་རེད།
    བདག་ཉིད་ཉམས་འགྱུར་བས། དེའི་ཕྱིར་ན་སྐབས་འདི་ལ་ཐེག་པ་ཆེན་པོ་ལ་བརྟེན་ཏེ་གསུང་བ་རེད་དེ་ཡིན་ན་ཡང་ཐེག་པ་ཆེན་པོ་ཡིན་ན་ཡང་འདྲ།
  95: ཐེག་པ་ཆུང་ངུ་ཡིན་ན་ཡང་འདྲ། ཆོས་སྒོ་ལ་མ་ཞུགས་པ་ཡིན་ན་ཡང་འདྲ་སྟེ་གང་ཟག་སུ་ཡིན་ན་ཡང༌།
    གང་ཟག་གི་ཉེས་པར་བརྟག་དགོས་ཡ་ཡོད་མ་རེད། ཉེས་པ་མཐོང་ནས་གླེང་དགོས་ཡ་ཡང་ཡོད་མ་རེད།
    དེའི་ཕྱིར་ན་དང་པོ་ཉེས་པ་མི་བརྟག །བར་དུ་ཉེས་པ་མི་སྨྲ། རང་བཞིན་གྱི་དེ་ཚོ་ཡོང་སྲིད་པ་ཡོད་ན་ཡང་དེ་ཡོང་སྲིད་པ་རེད་ལ།
    མེད་ན་ཡང་དེ་རང་བཞིན་རེད། དེའི་ཕྱིར་ན་དེ་ལྟ་བུ་བྱས་པ་དེ་བྱང་ཆུབ་སེམས་དཔའ་རྣམས་ཀྱིས་ལག་ཏུ་ལེན་པར་བྱ་བ་ཡིན་གསུངས་པ་རེད།
    སྦྱིན་བདག་གི་ཁྱིམ་ལ་ཆགས་པ་སྤང་བ་ནི། ཞེས་གསུངས་ཏེ། དེའི་རྗེས་སུ་སྐྱོན་གསུམ་པ་དེ་སྤངས་དགོས་ཀྱི་ཡོད་རེད་ལ།
    སྐྱོན་གསུམ་པ་དེས་ང་རང་ཚོ་བྱང་ཆུབ་སེམས་དཔའ་ཡིན་ན་ཡང་རུང༌། ང་རང་ཚོ་ཆོས་ཉམས་ལེན་བྱེད་མཁན་དེ་ཚོས་མཛའ་བཤེས་ཀྱི་ཁྱིམ་དང༌།
    སྦྱིན་བདག་གི་ཁྱིམ་ལ་ཆགས་པ་དེ་ཡོང་སྲིད་ཀྱི་ཡོད་རེད། འདི་ང་རང་གི་གྲོགས་པོ་ཡིན། རྩ་ཆེན་པོ་ཡིན།
    འདི་ང་རང་གི་སྦྱིན་བདག་ཡིན། རྩ་ཆེན་པོ་ཡིན་བསམ་ནས། ཆགས་པ་ཡོང་སྲིད་ཀྱི་ཡོད་རེད་ལ།
    དེ་ལ་ཆགས་པ་རྩ་བ་ནས་བྱེད་ཉན་གྱི་ཡོད་མ་རེད། དེ་ནས་ཆགས་པ་ཟེར་བ་དེ་རྒྱུ་མཚན་གང་ལ་བརྟེན་ནས་ཡོང་གི་ཡོད་རེད་ཟེར་ན།
    རང་གི་རྙེད་པ་དང་གཅིག བཀུར་བསྟི་དང་གཉིས་ཀྱི་དབང་གིས་ཡོང་གི་ཡོད་རེད་ལ། རྙེད་པ་དང་བཀུར་སྟི་ཟེར་མཁན་དེ་མཛའ་བཤེས་ཡིན་ཡང༌།
    མཛའ་ཤེས་ཀྱི་ཁྱིམ་ལ་ཆགས་པ་དེ་གང་ལ་བརྟེན་ནས་ཡོང་གི་ཡོད་རེད་ཟེར་ན།
  96: འདི་ལ་བརྟེན་ནས་ང་ལ་རྙེད་པ་མང་པོ་ཐོབ་ཀྱི་འདུག་བསམ་པ་གཅིག་དང༌། ཡང་ན་འདི་ལ་བརྟེན་ནས་ང་ལ་བཀུར་སྟི་མང་པོ་ཐོབ་ཀྱི་འདུག་བསམ་ནས་ཡོང་གི་ཡོད་རེད།
    དེ་ལ་བརྟེན་ནས་ཆགས་པ་ཡོང་གི་ཡོད་རེད། སྦྱིན་བདག་གི་ཁྱིམ་ལ་ཡིན་ན་ཡང༌། རྙེད་པ་དང་བཀུར་སྟི་གཉིས་ཀྱི་སྒོ་ནས་ཆགས་པ་དེ་ཡོང་གི་ཡོད་རེད།
    དེའི་ཕྱིར་ན་དེ་ལ་ཆགས་པ་བྱེད་ཉན་གྱི་ཡོད་མ་རེད། ཆགས་པ་མི་ཉན་པའི་རྒྱུ་མཚན་དེ་དང་པོ་རྙེད་པ་དང་བཀུར་བསྟི་ལ་ཆགས་པ་བྱེད་མི་ཉན་པ་རེད།
    རྙེད་པ་དང་བཀུར་བསྟི་ཟེར་མཁན་དེ་ཞེ་དྲག་གི་ཡག་པོ་མ་རེད་ལ། ག་རེ་རེད་ཟེར་ན་རྙེད་པ་དང་བཀུར་བསྟི་ཟེར་བ་དེ་མང་པོ་ཞིག་བྱུང་ན།
    ཕན་ཚུན་གཅིག་གིས་གཅིག་ལ་རྩོད་པ་ཡང་བརྒྱབ་ཀྱི་ཡོད་རེད། གཅིག་བྱས། རྙོག་འདྲ་མང་པོ་ཡོང་གི་ཡོད་རེད།
    གཉིས་པ་དེ་གཞན་ལ་ལྟོས་ནས་རྩོད་པ་ཡོང་བ་ཞིག་དང༌། རང་ལ་ལྟོས་ནས་རྙེད་པ་དང་བཀུར་བསྟི་ལ་ལྟ་ན་དང་པོ་ཐོས་པ་བྱེད་པའི་སྐབས་ལ་ཡིན་ན་ཡང༌།
    ཐོས་པ་ཞེ་དྲག་བྱེད་མ་ཐུབ་པ་རྙེད་པ་དང་བཀུར་བསྟིའི་དོན་དུ་རྒྱུགས་དགོས་པ་ཞིག་དང༌།
    བསམ་པ་བྱེད་པའི་སྐབས་ཡིན་ན་ཡང་བསམ་པ་ཞེ་དྲག་བྱེད་མ་ཐུབ་པ་རྙེད་པ་དང་བཀུར་བསྟིའི་རྗེས་སུ་རྒྱུགས་དགོས་པ་དང༌།
    སྒོམ་པ་བྱེད་པའི་སྐབས་སུའང་སྒོམ་ཞེ་དྲག་བྱེད་མི་ཐུབ་པ་རྙེད་པ་དང༌། བཀུར་བསྟིའི་རྗེས་སུ་རྒྱུགས་དགོས་པ།
    དེ་ལ་བརྟེན་ནས་རྙེད་པ་དང་བཀུར་བསྟིའི་དབང་གིས་ཐོས་པ་ཉམས།
  97: བསམ་པ་ཉམས། སྒོམ་པའི་བྱ་བ་ཉམས་འགྲོ་བ་ཞིག་ཡིན་པའི་ཕྱིར་ན། དང་པོ་རྙེད་པ་དང་བཀུར་བསྟི་ལ་ཆགས་པ་བྱེད་ཉན་གྱི་ཡོད་མ་རེད་ལ།
    རྙེད་པ་དང་བཀུར་བསྟི་ལ་བརྟེན་ནས་མཛའ་བཤེས་ཀྱི་ཁྱིམ། སྦྱིན་བདག་གི་ཁྱིམ་ལ་ཆགས་པ་དེ་བྱེད་ཉན་གྱི་ཡོད་མ་རེད།
    དེའི་ཕྱིར་ན་གོང་དུ་བཤད་པ་ལྟར་རང་ལ་འཁྲུལ་པ་ཨེ་འདུག་བརྟག །རང་ལ་འཁྲུལ་པ་ཨེ་འདུག་བརྟག་དུས་ང་རང་རྙེད་པ་དང་བཀུར་བསྟི་ལ་ཆགས་པ་དང་ཞེན་པ་ཨེ་འདུག་བརྟག
    །དེ་བཞིན་དུ་མཛའ་བཤེས་དང༌། སྦྱིན་བདག་གི་ཁྱིམ་ལ་ཆགས་པ་དང༌། ཞེན་པ་ཨེ་འདུག་བརྟག་ནས་གལ་ཏེ་འདུག་ན་དེ་ཡིན་གཅིག་མིན་གཅིག་སྤངས་དགོས་ཀྱི་རེད།
    ང་རང་གི་རྒྱུད་ལ་བརྟག །དེ་ཆགས་པ་འདུག་ན་དེ་ཕར་གཡུགས་ནས་སྤངས་དགོས་ཀྱི་ཡོད་པ་དེ་བྱང་ཆུབ་སེམས་དཔའ་རྣམས་ཀྱིས་ལག་ཏུ་ལེན་པར་བྱ་བ་ཡིན།
    རྩུབ་མོའི་ཚིག་སྨྲ་བ་སྤང་བ་ནི། ཞེས་གསུངས་ཏེ། དེའི་རྗེས་སུ་མདོ་ལས་གསུངས་པའི་ཆོས་བཞིའི་ནང་ནས།
    བཞི་པ་དེ་གཙོ་བོ་ངག་ལ་བརྟག་དགོས་རེད། ངག་གི་སྐྱོན་བརྟག་དགོས་ཀྱི་རེད་ལ། མདོ་ལས་གསུངས་པའི་ཆོས་གསུམ་དེ་གཙོ་བོ་སེམས་ཀྱི་ཀུན་སློང་ལ་བརྟག་དཔྱད་བྱས་པ་རེད།
    དེ་ནས་བཞི་པ་དེ་ངག་རེད་ལ། ངག་གི་ནང་ནས་ཀྱང་སྤྱིར་བཏང་གི་ངག་ལ་རྣམ་པ་སྣ་ཚོགས་པ་ཡོང་གི་ཡོད་རེད་དེའི་ནང་ནས།
    སྡུག་ཤོས་འདྲ་པོ་དེ་ལ་ཚིག་རྩུབ་བམ། རྩུབ་མོའི་ཚིག་གིས་ཟེར། ཚིག་རྩུབ་དེ་ཡིན་གཅིག་མིན་གཅིག་སྤངས་དགོས་ཀྱི་རེད།
  98: དུས་དང་རྣམ་པ་རྒྱུན་དུ་ཚིག་རྩུབ་དེ་སྤངས་དགོས་པའི་རྒྱུ་མཚན་དེ་ག་འདྲ་རེད་ཟེར་ན།
    རྩུབ་མོའི་ཚིག་གིས་གཞན་སེམས་འཁྲུག་འགྱུར་ཞིང༌། །ཟེར་བ་ལྟར། ཚིག་རྩུབ་དེ་ལ་ཡང་དངོས་སུ་རྩུབ་པ་དང་ཞོར་ནས་རྩུབ་པ་དེ་འདྲ་མ་འདྲ་བ་མ་འདྲ་བ་རྣམ་པ་སྣ་ཚོགས་པ་བརྒྱུད་ནས་རྩུབ་པ་སོགས་མི་འདྲ་ཡོད་རེད་དེ།
    ཡིན་ན་ཡང་ཚིག་རྩུབ་ཀྱི་ཁོངས་སུ་གཏོགས་པ་ཞིག་ཡིན་ན་དེ་དངོས་སུ་བརྗོད་ན་ཡང་འདྲ། མི་གཞན་དག་བརྒྱུད་ནས་བརྗོད་ན་ཡང་འདྲ།
    ཁ་ཤས་ཀྱི་འགྲེལ་པའི་ནང་གསུངས་ཡོད་རེད། རྩེད་མོའི་རྣམ་པ་འདྲ་པོ་ཞིག་གིས་སྒོ་ནས་ཚིག་རྩུབ་པོ་གཞན་ཀྱི་གནད་ལ་ཕོག་རྒྱུ་ཡོད་པ་དེ་འདྲ་ལབ་པ་དེ་ལ་ཟེར།
    འདི་འདྲའི་བཟོ་འདྲ་པོ། མིན་པའི་བཟོ་འདྲ་པོ། རྩེད་མོ་ཡིན་པའི་བཟོ་འདྲ་པོ། དངོས་གནས་ཡིན་པའི་བཟོ་འདྲ་པོའི་སྒོ་ནས་ཚིག་རྩུབ་དེ་ལྟ་བུ་ལབ་པ་དེ་ལ་ཚིག་རྩུབ་རྣམ་པ་བཅུ་གཉིས་ཞེས་གསུང་གི་ཡོད་རེད་ལ།
    དེ་ལྟ་བུ་ལབ་ན་མི་དེ་ཁོ་རང་སེམས་པ་དགའ་བཞིན་དུ་ཡོད་ན་སེམས་པ་སྐྱོ་འགྲོ་བ། མི་དེ་སེམས་པ་ཞི་བཞིན་དུ་ཡོད་ནའང་ཁོང་ཁྲོ་ལངས་དགོས་པ་ཞིག་དེ་ལྟ་བུའི་སྒོ་ནས་ཁོ་རང་ཏོག་ཙམ་ཏིང་ངེ་འཛིན་འདྲ་པོ་སྒོམ།
    ཀུན་སློང་རྣམ་པར་དག་པ་ཞིག་བྱེད་ནས་བསྡད་ཡོད་ན་དེས་ཅི་མི་ཐུབ་ཟེར་ན་ཡང༌། སྐབས་སྐབས་ལ་ཞེ་སྡང་གི་རྗེས་སུ་འགྲོ་དགོས་པ།
    སྐབས་སྐབས་ལ་ཕྲག་དོག་གི་རྗེས་སུ་འགྲོ་དགོས་པ་དེ་འདྲ་ཆགས་ཀྱི་ཡོད་རེད། དེའི་ཕྱིར་ན་གཞན་སེམས་འཁྲུག་འགྲོ་ཞིང༌།
  99: དོན་དག་མེད་པ་ལ་ཚིག་དེས་དེ་འདྲ་བཟོ་གི་ཡོད་རེད། དེའི་ཕྱིར་ན་ང་རང་གིས་ཡིན་གཅིག་མིན་གཅིག་རྒྱུ་མཚན་དང་པོ་དེ་ལ་གཞན་སེམས་འཁྲུག་འགྲོ་ཡི་རེད།
    དགོས་པ་ཡོད་མ་རེད་བསམ་ནས་ཚིག་རྩུབ་སྤངས་དགོས་ཀྱི་རེད། དང་པོ་དེས་གཞན་ལ་གནོད་ཀྱི་ཡོད་རེད།
    གཉིས་པ་དེས་རང་ལ་ཡང་གནོད་ཀྱི་ཡོད་རེད། ང་རང་རྒྱལ་བའི་སྲས་པོ་བྱང་ཆུབ་སེམས་དཔའ་ཡིན།
    རྒྱལ་བའི་སྲས་པོ་བྱང་ཆུབ་སེམས་དཔའ་ཡིན་དུས། བྱང་ཆུབ་སེམས་དཔའི་སྤྱོད་པ་ཞིག་བཟོ་དགོས་ཀྱི་ཡོད་རེད།
    བྱང་ཆུབ་སེམས་དཔའི་སྤྱོད་པ་དེ་བཟོ་དུས་དེ་ལ་དཔེ་ཞི་བ། དུལ་བ། གཞན་ལ་ཕན་པ་ཞིག་བྱེད་དགོས་ཀྱི་ཡོད་རེད།
    ཚིག་རྩུབ་དེ་ལབ་ན་ཞི་བ་ལས་ཉམས་འགྲོ་ཡི་ཡོད་རེད། དུལ་བ་ལས་ཉམས་འགྲོ་ཡི་ཡོད་རེད། གཞན་ཕན་ལས་ཀྱང་ཉམས་འགྲོ་ཡི་ཡོད་རེད།
    དེའི་ཕྱིར་ན་ཚིག་རྩུབ་དེ་ལབ་ན། བྱང་ཆུབ་སེམས་དཔའི་སྤྱོད་པ་ལས་ཉམས་པར་འགྱུར་འགྲོ་ཡི་ཡོད་རེད།
    རང་བྱང་ཆུབ་སེམས་དཔའ་ཡིན་པ་ལ་བྱང་ཆུབ་སེམས་དཔའ་མ་ཡིན་པ། ཆོས་པ་ཡིན་པ་ལ་ཆོས་པ་མ་ཡིན་པར་འགྱུར་འགྲོ་ཡི་ཡོད་རེད།
    དེའི་ཕྱིར་ན་རྒྱུ་མཚན་རྣམ་པ་གཉིས་ཏེ་གཞན་ལ་གནོད་པ་དང༌། རང་ལ་གནོད་པ་གཉིས་དང་ལྡན་པ་དེའི་ཕྱིར་ན་གཞན་གྱི་ཡིད་དུ་མི་འོང་བ།
    གཞན་གྱི་ཡིད་དུ་མི་འོང་བའི་ཚིག་རྩུབ་པོ་ཟེར་མཁན་ངག་གི་བརྗོད་སྟངས་རྩུབ་པོ་འདྲ་པོ་ཞིག་ཡིན་ན་ཡང་རུང༌།
    ངག་གི་བརྗོད་སྟངས་ཞི་བ་དང་དུལ་བ་ཡིན་ཡང་རུང་སྟེ། དེའི་སྐད་ཆ་དེ་ལ་བརྟེན་ནས་ཁོ་རང་ཡིན་ན་ཡང་རུང༌།
  100: སུ་ཡིན་ན་ཡང་སེམས་པ་མི་དགའ་བ་དང༌། སེམས་མ་བདེ་བ་དང༌། སེམས་པ་མ་སྐྱིད་པ། སེམས་པ་མ་ཞི་བ་བཟོ་བའི་ཚིག་དེ་ཚིག་རྩུབ་པོ་རེད་ལ།
    དེའི་ཕྱིར་ན་དེ་ཡིན་གཅིག་མིན་གཅིག་སྤང་བ་དེ་བྱང་ཆུབ་སེམས་དཔའ་རྣམས་ཀྱིས་ལག་ཏུ་ལེན་པར་བྱ་བ་རེད།
    ཉོན་མོངས་པ་སྤོང་ཚུལ་ལ་བསླབ་པ་ནི། ཞེས་གསུངས་ཏེ། བསྐྱར་དུ་རྒྱལ་སྲས་ལག་ལེན་སོ་བདུན་མ་ནང་ནས་དང་པོ་བྱང་ཆུབ་སེམས་དཔའི་བསླབ་པའི་སྐོར་ལ་ཕར་ཕྱིན་དྲུག་བཤད་པ་དང༌།
    མདོ་ལས་གསུངས་པའི་ཆོས་བཞི་བཤད་པ་དེ་གོང་དུ་ཞུས་ཚར་པ་རེད་ལ། འདི་རིང་གི་སྐབས་སུ་ཉོན་མོངས་པ་སྤོང་ཚུལ་ལ་བསླབ་པ་རེད།
    དང་པོ་ཉོན་མོངས་པ་དེ་རང་བཞིན་གྱིས་གློད་བཞག་པ་ཡིན་ན། ཉོན་མོངས་པ་ལ་གོམས་འགྲོ་ཡི་ཡོད་རེད།
    གོམས་སོང་ན་ཉོན་མོངས་པ་འདོད་ཆགས་ཞེ་སྡང་གཏི་མུག་ལ་སོགས་པ་གང་ཡིན་ན་ཡང༌། ཤུགས་ཆེ་རུ་ཆེ་རུ་འགྲོ་ཡི་ཡོད་རེད་ལ།
    ཤུགས་ཆེ་རུ་སོང་ན་རང་གིས་གཉེན་པོར་བསྟེན་ན་ཡང༌། དང་པོ་ཤུགས་ཆེ་རུ་སོང་བ་ཡིན་པའི་དབང་གིས་ཉོན་མོངས་པ་དེ་ཤུགས་ཆེ།
    གཉེན་པོ་དེ་སྟོབས་ཆུང་བ་ནང་བཞིན་གྱི་ཉོན་མོངས་པ་དེ་བཟློག་དཀའ་བའམ་ཉོན་མོངས་པ་སྤོང་དཀའ་བ་ཆགས་ཡོད་རེད་ལ།
    དེའི་ཕྱིར་ན་དང་པོ་ནས་ཉོན་མོངས་པ་གོམས་མ་བཅུག་པ་དེ་ཞེ་དྲག་གལ་ཆེན་པོ་རེད། དེའི་སྐབས་སུ་གཙོ་ཆེ་ཤོས་འདྲ་པོ་དེ་དྲན་པ་དང༌།
    ཤེས་བཞིན་གཉིས་པོ་དེ་གལ་ཆེ་ཡི་རེད་ལ། དྲན་པ་དང་ཤེས་བཞིན་གཉིས་ཟེར་མཁན་དེ།
  101: བསྐྱར་དུ་ང་རང་ཚོ་མངོན་པའི་སྡེ་སྣོད་ཀྱི་ནང་ནས་གཙོ་སེམས་དང་སེམས་འབྱུང་གཉིས་གསུངས་ཀྱི་ཡོད་རེད་ལ།
    སེམས་དེ་ལ་ཡང་བསྐྱར་དུ་རྣམ་པར་ཤེས་པ་ཚོགས་བརྒྱད་དང༌། ཚོགས་དྲུག་གི་ནང་ནས། གཙོ་ཆེ་ཤོས་འདྲ་པོ་དེ་ཡིད་ཀྱི་རྣམ་པར་ཤེས་པ།
    དྲུག་པ་ཡིད་ཀྱི་རྣམ་པར་ཤེས་པ་གསུང་གི་ཡོད་རེད། དྲུག་པ་ཡིད་ཀྱི་རྣམ་པར་ཤེས་པའི་སྟེང་ལ་ཉོན་མོངས་པ་ག་འདྲ་ཡིན་ན་ཡང་སྐྱེས་ཀྱི་ཡོད་རེད་ལ།
    གཙོ་བོ་སེམས་དེ་དྲུག་པ་ཡིད་ཀྱི་རྣམ་པར་ཤེས་པ་རེད་ལ། དྲུག་པ་ཡིད་ཀྱི་རྣམ་པར་ཤེས་པ་དེ་ལ་ཡང་དགེ་མི་དགེ་གང་དུ་ཡང་ངེས་པ་ཡོད་མ་རེད་ལ།
    དེ་ནས་སྐབས་སྐབས་ལ་སེམས་འབྱུང་དེ་རྣམ་རྟོག་འདྲ་པོ། སེམས་འབྱུང་དེ་སྐབས་སྐབས་ལ་ཡག་པོ་འདྲ་པོ་དང༌།
    སྐབས་སྐབས་ལ་སྡུག་པོ་འདྲ་པོ་དང༌། སེམས་འབྱུང་ཁ་ཤས་རྟག་པར་སེམས་དང་མཉམ་དུ་ཡོད་པ་འདྲ་པོ་སྟེ།
    དེ་འདྲའི་སེམས་འབྱུང་ལྔ་བཅུ་ང་གཅིག་ཡོད་རེད་ལ། སེམས་བྱུང་ལྔ་བཅུ་ང་གཅིག་གི་ནང་ནས་དྲན་པ་དང་ཤེས་བཞིན་གཉིས་པོ་དེ་སེམས་འབྱུང་གཉིས་ཀྱི་སྟེང་ལ་ངོས་འཛིན་གནང་གི་ཡོད་རེད།
    དྲན་པ་ཟེར་མཁན་དེ་བླང་དོར་མི་བརྗེད་པའི་དྲན་པ་ཟེར། ང་རང་གིས་འདི་སྤངས་དགོས་ཀྱི་ཡོད་པ།
    འདི་སྐྱོན་ཡིན་པ། འདི་སྐྱོན་དེ་ང་རང་ལ་མ་འཇུག་པ་ཞིག་དགོས་ཀྱི་ཡོད་བསམ་ནས་ཧ་གོ་བ་ཞིག་དང༌།
    འདི་ཡོན་ཏན་གྱི་ཆ་རེད། ངས་དང་དུ་ལེན་དགོས་པ་ཡིན། འདི་མ་བརྗེད་པ་ཞིག་དགོས་ཀྱི་ཡིན་བསམ་ནས་སེམས་ལ་དུས་རྒྱུན་དུ་མ་བརྗེད་པར་ཡོད་པ་དེ་ལ་དྲན་པ་ཟེར་བ་རེད་ལ།
  102: ཤེས་བཞིན་ཟེར་མཁན་དེ་ད་ལྟ་ང་རང་གིས་དུས་རྒྱུན་དུ་ག་རེ་བྱེད་ཀྱི་འདུག །སྐྱོན་དང་བཅས་པ་ཞིག་ཡོང་གི་འདུག་གམ།
    སྐྱོན་མེད་པ་ཞིག་ཡོང་གི་འདུག །དེ་ཚོ་གསལ་པོར་ཧ་གོ་བ། ཕལ་ཆེར་དྲན་པ་དང་ཤེས་བཞིན་གཉིས་པོ་དེ་ཕྱོགས་འདྲ་བ་ཞིག་ཡོད་རེད་དེ་ཡིན་ན་ཡང༌།
    ནང་གསེས་ཏོག་ཙམ་ཁྱད་པར་ཡོད་རེད། ཁྱད་པར་ཡོད་པ་དེ་ལྟ་བུ་ཡི་དྲན་པ་དེ་ཁོང་རང་གི་སྙན་ངག་གི་ངང་ནས་དྲངས་ཡོང་དུས།
    སྐྱེ་བུ་འདྲ་པོ་ཞིག་ལ་དྲན་པ་དང་ཤེས་བཞིན་གཉིས་པོ་དེ་དམག་མི་འདྲ་པོ་ཞིག་བྱས་ནས། གཉེན་པོའི་མཚོན་བཟུང་ནས་ཉོན་མོངས་པ་དེའི་སྐྱོན་ཧ་གོ་བ་དང༌།
    ཉོན་མོངས་པའི་སྤངས་བའི་ཡོན་ཏན་ཧ་གོ་བའི་གཉེན་པོས་ཉོན་མོངས་པ་དངོས་སུ་སྤངས་དགོས་བསམ་པའི་གཉེན་པོའི་མཚོན་ཆ་དེ་བཟུང་ནས་ཡག་པོ་ལྟ་རྟོག་བྱེད་དགོས་ཀྱི་ཡོད་པ་རེད།
    དེ་ལྟ་བུ་ཞིག་གིས་དྲན་པ་དང་ཤེས་བཞིན་གཉིས་པོ་དེ་ཡག་པོ་ཞིག་བཟུང་དགོས་པ་དེའང༌། རྒྱལ་སྲས་ཞི་བ་ལྷ་ཡིས་གསུངས་ན་གང་ཚེ་དྲན་པ་ཡི་སྒོ་ནས་དྲན་པ་དེ།
    ཡིད་དེ་ང་རང་ཚོའི་སྒོ་ནང་བཞིན་ཞིག་རེད་ལ། དྲན་པ་དེ་ཡིད་ཀྱིས་སྒོ་ལ་དེད་ནས་སོང་ན།
    དྲན་པ་དེ་ཡོད་ན་ཤེས་བཞིན་དེ་ཡོང་གི་ཡོད་རེད། དྲན་པ་དང་ཤེས་བཞིན་གཉིས་དེ་བྱུང་ན་ཉོན་མོངས་པའི་དབང་དུ་ཤོར་གྱི་མ་རེད་གསུངས་པ་རེད་ལ།
    དེ་ལྟར་དུ་ང་རང་ཚོས་བརྟག་དཔྱད་བྱེད་ནས་དྲན་པ་དང་ཤེས་བཞིན་གཉིས་པོ་དེ་ག་རེ་བྱེད་དགོས་ཀྱི་ཡོད་རེད་ཟེར་ན།
  103: འདོད་ཆགས་དང༌། ཞེ་སྡང་དང༌། གཏི་མུག་དང༌། ཕྲག་དོག་དང༌། ང་རྒྱལ་ལ་སོགས་པའི་ཉོན་མོངས་པ་དེ་ཚོ་དང་པོ་སྐྱེས་ཨེ་སོང་ལྟ།
    དང་པོ་སྐྱེས་སོང་ན་དང་པོ་མ་སྐྱེས་པའི་ཐབས་ལ་བརྩོན་དགོས་ཀྱི་ཡོད་རེད་ལ། གལ་སྲིད་སྐྱེས་སོང་ན་ཉོན་མོངས་པ་དང་པོ་སྐྱེས་མ་ཐག་ཏུ།
    ཉོན་མོངས་པ་དེ་དངོས་གནས་ཀྱི་རྒྱ་གཡེང་དུ་བཏང་མ་བཞག་པར། ཉོན་མོངས་པ་དེ་ཧ་གོ་བ་བྱས།
    ཉོན་མོངས་པ་དེ་ཧ་གོ་བ་བྱས་ནས་ཉོན་མོངས་པ་དེ་འབུར་འཇོམས་ཟེར་ཏོག་ཙམ་ཡར་འབུར་འོང་ན།
    དེ་ནས་ཕར་ལམ་སང་མེད་པར་བྱེད་པ་དེ་བྱང་ཆུབ་སེམས་དཔའ་རྣམས་ཀྱིས་ལག་ཏུ་ལེན་པར་བྱ་བ་ཡིན།
    དེ་ནས་དེ་ཡང་བསྐྱར་དུ་ཉོན་མོངས་པ་དེ་དངོས་གནས་ཀྱི་གཉེན་པོ་ཡོད་ན་དེ་ནས་སྤངས་སླ་བ།
    གཉེན་པོ་མེད་ན་སྤངས་ཞེ་དྲག་དཀའ་བ་འདྲ་པོ་ཡོད་རེད་ལ། དཔེར་ན་རྒྱལ་སྲས་ཞི་བ་ལྷ་ཡིས་གསུངས་ན་དགྲ་བོ་དང་འདྲ་བ།
    ཉོན་མོངས་དེ་དགྲ་བོ་དང་འདྲ་བ་དཔེར་བཞག་པ་རེད། དཔེར་ན་སྤྱིར་བཏང་གི་དགྲ་བོ་ཞིག་ཡིན་ན་དགྲ་བོ་དེ་ལ་ཕར་གནོད་པ་མ་བྱེད་པར།
    ཏོག་ཙམ་ཕན་བཏགས་ཡག་པོ་བྱས་ན་དགྲ་བོ་དེ་གྲོགས་པོ་ལ་འགྲོ་བའི་རེ་བ་ཡོད་རེད། གྲོགས་པོ་ལ་འགྲོ་ཡ་ཡོད་རེད་ལ།
    ཉོན་མོངས་པ་དེ་དགྲ་བོ་ལས་ཀྱང་སྡུག་པ་རེད། ཉོན་མོངས་པ་དེ་ལ་ག་ཚོད་ཡག་པོ་བྱས་ན་ཡང་ང་རང་གི་ལུས་ལ་སྡུག་བསྔལ་དང༌།
    སེམས་ལ་སྐྱོ་ཤེས་ལ་སོགས་པ་སྐྱེས། ཚེ་འདི་དང་སྐྱེ་བ་ཕྱི་མ་ལ་གནོད་པའི་བྱ་བ་ཤ་སྟག་ཡོང་བ་མ་གཏོགས།
  104: ཉོན་མོངས་པ་དེ་ལ་ཡག་པོ་བྱས་ནས་ཕན་པ་དང་བདེ་བ་རྩ་བ་ནས་ཡོང་གི་ཡོད་མ་རེད། དེའི་ཕྱིར་ན་ཉོན་མོངས་པ་ལ་གྲོགས་འདྲ་པོ་རྩ་བ་ནས་བྱེད་ཡ་ཡོད་མ་རེད་ལ།
    དེ་བཞིན་དུ་སྤངས་སླ་བའི་དབང་དུ་བྱས་ན་དཔེར་ན་དགྲ་བོ་འདྲ་པོ་ཞིག་ཡིན་ན། དགྲ་བོ་དེ་ང་རང་གིས་ས་ཆ་འདི་ལ་སྡོད་མ་བཅུག་པ་བྱས་ནས།
    ཕུད་བཞག་ན་ཁོ་རང་ས་ཆ་གཞན་པ་ཞིག་ལ་འགྲོ་ནས། ག་ལེ་ག་ལེར་ནུས་པ་ཡར་ཆེ་རུ་ཆེ་རུ་འགྲོ་ནས་གནོད་པ་བྱེད་ཀྱི་རེད་ལ།
    ཉོན་མོངས་པ་དེ་ང་རང་གི་གཉེན་པོའི་སྟོབས་ཀྱིས་སེམས་ཀྱི་གཏིང་ནས་གཅིག་སྤངས་ན། ཁོ་རང་གཞན་དག་འགྲོ་ས་ཡོད་མ་རེད།
    འགྲོ་ནས་ཚུར་ལོག་ཡ་ཡང་ཡོད་མ་རེད། དེ་བཞིན་དུ་གཙོ་ཆེ་བ་དེ་ཉོན་མོངས་པ་སྤངས་པ་རེད་ལ།
    ཉོན་མོངས་པ་སྤངས་པ་དེ་ཡང་ལམ་སང་སྤངས་དགོས་པ་རེད། དེ་ནས་དེ་ཡང་དཔེར་ན་སྔོན་གྱི་བླ་མ་ཚོའི་གདམས་ངག་གི་དབང་དུ་བྱེད་ན་སྐབས་འདི་ན་ལ་སྐྱེས་མ་ཐག་ཏུ་འབུར་འཇོམས་བྱེད་པ་དེ་དང་པོ་ནས།
    གཟབ་གཟབ་བྱེད་དགོས་ཀྱི་ཡོད་རེད། དང་པོ་ནས་དེ་ལ་ཞེན་ཆགས་ཤོར་ཉན་གྱི་མ་རེད། དེ་ལ་སྔོན་མ་གྲུབ་ཐོབ་ཆེན་པོ་དེ་ཚོས་གསུངས་ན་ཉོན་མོངས་པ་དེ་ཕག་སྣ་གཏུམ་དུམ་ཟེར་གྱི་ཡོད་རེད།
    ཕག་པ་དེ་དཔེར་ན། ང་རང་ཚོ་ལ་ཚལ་གྱི་ཞིང་ཁ་འདྲ་པོ་དང༌། མེ་ཏོག་གི་ཞིང་ཁ་འདྲ་པོ་ཞིག་ཡོད་ན་དེའི་ནང་ལ་ག་ལེར་ཡར་འཛུལ་ཡོང་གི་རེད།
  105: དང་པོ་ནས་ང་རང་གིས་འཛུལ་ཡོང་དུས་དེ་ལ་ཡག་པོ་བལྟ་ནས། ཁོ་རང་ཡར་ལྡུམ་རའི་ནང་ལ་ཡོང་དུས་འགོ་བརྩམ་པ་དང་རྒྱུག་པ་ཡིན་ན་ཡང་ཐོ་བ་ཡིན་ནའང་གཅིག་བརྒྱབ་ན།
    ཁོ་རང་ལམ་སང་བྲོས་འགྲོ་ཡི་ཡོད་རེད་ལ། དེ་མ་གཏོགས་ཕག་པ་དེ་ནང་ལ་ཡར་ཡག་པོ་ཞིག་འཛུལ་ཚར་ན།
    མེ་ཏོག་ལྡུམ་རའི་ནང་ལ་ཕར་རྒྱུག་ཚུར་རྒྱུགས་ང་རང་གི་མེ་ཏོག་རྭ་བ་ཆ་ཚང་མེད་པ་བྱེད་ཀྱི་རེད།
    དཔེ་དེ་བཞིན་དུ་ཉོན་མོངས་པ་ཡང་དང་པོ་ནས་སྐྱེས་ཡོང་དུས་ནས་ལམ་སང་ཁོ་རང་དོན་མེད་པ་རེད།
    ཕན་ཐོགས་མེད་པ་རེད་བསམ་ནས་ལམ་སང་ཕག་སྣ་གཏུམ་དུམ་བཞིན་དང་པོ་ནས་སྤངས་དགོས་རེད། གལ་ཏེ་ཉོན་མོངས་པ་དེ་སྐྱེས་ཡོང་བའི་སྐབས་སུ།
    ང་རང་གི་སེམས་ལ་ཚོར་བ་འདྲ་པོ་ཞིག །དཔེ་ཡག་པོ་འདྲ་པོ་ཞིག །དེ་དཔེ་གལ་ཆེན་པོ་རེད། འདི་ཡག་པོ་འདུག
    །འདི་སྐྱིད་པོ་འདུག་བསམ་པ་འདྲ་པོ་ཞིག་ཞེན་ཆགས་ཤོར་གྱི་རེད་ལ། ཞེན་ཆགས་དེ་ཤོར་ཚར་ན་མགྱོགས་པོ་སྤངས་ཐུབ་ཀྱི་ཡོད་མ་རེད།
    ཡང་བསྐྱར་དུ་ང་རང་གི་དགེ་བའི་ནོར་འཇོམས་འགྲོ་བ་མ་གཏོགས། ལམ་སང་ལམ་སང་ཁ་ཐུག་གི་ལས་ཀ་བྱེད་ཐུབ་ཀྱི་མ་རེད།
    དེའི་ཕྱིར་ན་སྐྱེས་མ་ཐག་ཏུ་འབུར་འཇོམས་བྱེད་དགོས་ཀྱི་ཡོད་པ་རེད། ཞེས་གསུངས་སོ། །
    གཞན་དོན་སྒྲུབ་པ་ལ་བསླབ་པ་ནི། ཞེས་གསུངས་ཏེ། དང་པོ་དེ་ཉོན་མོངས་པ་སྤངས་བ་ལ་བསྟན་པ་རེད་ལ།
    དེའི་རྗེས་སུ་དྲན་ཤེས་དང་ལྡན་པའི་གཞན་ཕན་བསྒྲུབ་པ་ལ་གདམས་པ་རེད།
  106: མདོར་ན་གོང་དུ་བཤད་པ་དེ་ལྟར་དུ་ཕ་རོལ་དུ་ཕྱིན་པ་དྲུག་གི་དབང་དུ་བྱས་ན་ཡང་རུང༌།
    མདོ་ལས་བཤད་པའི་ཆོས་བཞིའི་དབང་དུ་བྱས་ཀྱང་རུང༌། ཉོན་མོངས་པ་འབུར་འཇོམས་བྱེད་དགོས་པ་བསྟན་པ་ཡིན་ནའང་རུང་སྟེ་མདོར་ན་གང་དུ་སྤྱོད་ལམ་ཅི་སྤྱད་ཀྱང་ཟེར་ན།
    ང་རང་ས་ཆ་གང་དུ་བསྡད་པ་ཡིན་ན་ཡང་ཞེ་དྲག་གལ་ཆེན་པོ་མ་རེད། མི་མང་པོའི་དབུས་སུ་བསྡད་པ་ཡིན་ཡང་རུང༌།
    རང་ཉིད་གཅིག་པོ་སྡོད་པ་ཡིན་ན་ཡང་རུང༌། ང་རང་གང་དུ་སྐྱེས་པའི་ཡུལ་ལ་སྡད་པ་ཡིན་ན་ཡང་རུང༌།
    དེ་མ་ཡིན་པའི་ས་ཆ་གཞན་པ་ལ་བསྡད་པ་ཡིན་ན་ཡང་རུང་སྟེ། གང་དུ་བསྡད་ན་ཡང་དེ་གལ་ཆེན་པོ་མ་རེད་ལ།
    དེ་བཞིན་དུ་སྤྱོད་ལམ་ཅི་བྱེད་ཀྱང་ཟེར་ན། ལུས་ཀྱི་སྤྱོད་ལམ་དང༌། ངག་གི་སྤྱོད་ལམ་དེ་ཚོ་མ་འདྲ་བ་མ་འདྲ་བ་ག་རེ་བྱེད་ཀྱི་ཡོད་ན་ཡང༌།
    ང་རང་གི་འཇིག་རྟེན་གྱི་བྱ་བ་འདྲ་པོ་དང༌། ཆོས་ཀྱི་བྱ་བ་འདྲ་པོ་དང༌། ག་རེ་བྱེད་ན་ཡང༌།
    ཅི་བྱེད་ཀྱང་གལ་ཆེ་བ་དེ་ག་རེད་ཟེར་ན། གཙོ་བོ་དེ་རང་གི་སེམས་རེད། རང་གི་སེམས་ཀྱིས་གནས་སྐབས་ཅི་འདྲ་ཞིག་ང་རང་གི་ལུས་ཀྱིས་ཡག་པོ་བྱེད་ན་ཡང༌།
    སྡུག་པོ་བྱེད་ན་ཡང༌། ས་ཆ་གང་དུ་བསྡད་ན་ཡང༌། རང་གི་སེམས་ཀྱིས་ག་རེད་བྱེད་ཀྱིས་འདུག
    །རང་གི་སེམས་ཀྱིས་གནས་སྐབས་དེ་ལ་དགེ་བའི་ཕྱོགས་སུ་གཏོགས་པ་རེད། མི་དགེ་བའི་ཕྱོགས་སུ་གཏོགས་པ་རེད།
    ག་འདྲ་རེད་འདུག གནས་སྐབས་ཅི་འདྲ་ཞེས།
  107: ང་རང་གི་སེམས་དེ་ཉོན་མོངས་པའི་དབང་དུ་ཤོར་གྱི་འདུག་གམ། ཉོན་མོངས་པའི་གཉེན་པོ་བསྟེན་ཐུབ་ཀྱི་འདུག་གམ།
    ཉོན་མོངས་པ་སྐྱེས་པའི་སྐབས་སུ་རྒྱ་གཡེངས་སུ་ཤོར་འགྲོ་ཡི་འདུག་གམ། ཉོན་མོངས་སྐྱེས་པའི་སྐབས་སུ་གཉེན་པོ་བསྟེན་ཐུབ་ཀྱི་འདུག་གམ།
    ཡང་ན་ཉོན་མོངས་པ་མ་སྐྱེས་པ་ཞིག་ཡོང་གི་འདུག་གམ། རང་གིས་ཉོན་མོངས་པ་སྐྱེས་པ་དང་མ་སྐྱེས་པ་གཉིས་བྱས་ན།
    ཉོན་མོངས་པ་མ་སྐྱེས་པ་དེ་མང་གི་འདུག་གམ། ཉོན་མོངས་པ་སྐྱེས་པ་དེ་མང་གི་འདུག དེ་ཚོ་ཡག་པོ་ཞིག་བལྟ་ནས་སྐབས་སྐབས་ལ་ང་རང་ཚོ་སོ་སོ་སྐྱེ་བོ་རེད།
    ཏོག་ཙམ་ཏོག་ཙམ་ཉོན་མོངས་པའི་དབང་དུ་ཤོར་འགྲོ་བ་ཡོང་སྲིད་ཀྱི་རེད་དེ་ཡིན་ན་ཡང༌། དེ་ལ་ཡིན་གཅིག་མིན་གཅིག་གཉེན་པོ་ཡོད་པ་ཞིག
    །གཉེན་པོ་མེད་ན་ཉོན་མོངས་པ་རང་བཞིན་གྱིས་གོང་དུ་བཤད་པ་ལྟར་དུ། གཉེན་པོས་ལྡོག་དཀའ་བ་འདྲ་པོ་རེད།
    གཉེན་པོ་ཡོད་ན་ཁོ་རང་གནས་སྐབས་ཉོན་མོངས་པ་ཤུགས་ཆེན་པོ་འདྲ་པོ་ཞིག་ཡོད་ན་ཡང༌། རིམ་གྱིས་རིམ་གྱིས་ཆུང་དུ་འགྲོ་བ་ཡིན་པའི་ཕྱིར་ན།
    གང་འདྲ་བྱེད་ཀྱི་འདུག་རྒྱུན་དུ་དྲན་པ་བསྟེན་དགོས་ཀྱི་རེད། ཤེས་བཞིན་དང་ལྡན་པ་བྱེད་དགོས་ཀྱི་རེད།
    དེ་ལ་རྒྱུན་དུ་དྲན་པ་དང་ཤེས་བཞིན་ལྡན་པ་ཞིག་དགོས་ཀྱིས་རེད་ལ། དྲན་པ་དང་ཤེས་བཞིན་དང་ལྡན་པ་དེ་ཡང་གཙོ་བོ་རང་གི་སེམས་ལ་བརྟག་གི་ཡོད་རེད།
    རང་གི་སེམས་ཀྱིས་རང་གི་སེམས་ལ་བརྟག་ནས་སྐྱོན་གྱི་ཆ་མེད་པ་ཞིག་དང༌། ཡོན་ཏན་གྱི་ཆ་ཡོད་པ་ཞིག་བྱེད་དགོས་ཀྱི་ཡོད་རེད་ལ།
  108: དེ་ལྟ་བུ་བྱེད་པ་དེ་ཡང་ང་རང་གི་དོན་དག་སྒྲུབ་པ་དེ་གཙོ་བོ་མ་ཡིན་པ། ང་རང་ཚོ་བྱང་ཆུབ་སེམས་དཔའི་སྤྱོད་པ་ལ་ཞུགས་པ་དང༌།
    བྱང་ཆུབ་མཆོག་ཏུ་སེམས་བསྐྱེད་པ་ལ་ཞུགས་པ། བྱང་ཆུབ་སེམས་ཀྱི་རྗེས་སུ་འབྲང་བ་ཞིག་ཡིན་པའི་ཕྱིར་ན་གཞན་དོན་བསྒྲུབ་པ།
    ང་རང་གི་བྱ་བ་གང་ཡིན་ན་ཡང༌། ལུས་ཀྱི་སྤྱོད་པ་ཞིག་ཡིན་ན་ཡང་གཞན་ལ་ཕན་པའི་ཐབས་ལ་བརྩོན་པ་དང༌།
    ངག་གི་སྒོ་ནས་སྐད་ཆ་བཤད་པ་ཞིག་ཡིན་ན་ཡང་གཞན་ལ་ཕན་པའི་ཐབས་ལ་བརྩོན་པ་ཞིག་དང༌། སེམས་ཀྱི་གཏིང་ནས་ཀུན་སློང་ཉར་བ་ཞིག་ཡིན་ན་ཡང༌།
    སེམས་ཅན་གཞན་ལ་ཕན་པའི་ཆེད་དུ་བསམ་བློ་བཏང་བ་ཞིག་ཡིན་པ། དེ་ལྟ་བུ་ལུས་ངག་ཡིད་གསུམ་གྱི་སྒོ་ནས་དངོས་སུ་གཞན་དོན་བྱེད་ཐུབ་ན་ཡང་རུང༌།
    གཞན་དོན་བྱེད་མ་ཐུབ་ན་ཡང་རུང་སྟེ། ང་རང་གིས་གཙོ་བོ་བསམ་པའི་ཀུན་སློང་ཡག་པོ་ཞིག་དང༌།
    སྤྱོད་ལམ་ཡག་པོ་ཞིག་གལ་ཆེ་བ་ཡིན་པའི་ཕྱིར་ན་ཡོན་ཏན་བསྒྲུབ་པ་དེ་རྒྱལ་བའི་སྲས་པོ་བྱང་ཆུབ་སེམས་དཔའ་རྣམས་ཀྱིས་ལག་ཏུ་ལེན་པར་བྱ་བ་ཡིན།
    དགེ་བ་རྫོགས་བྱང་དུ་བསྔོ་བ་ནི། ཞེས་གསུངས་ཏེ། དེ་ནས་དེ་ལྟར་བརྩོན་པས་བསྒྲུབ་པའི་དགེ་བ་རྣམས།
    །ཞེས་པ་དེ་ལྟར་དུ་ང་རང་ཚོས་བརྩོན་འགྲུས་བྱས་ནས། དང་པོ་སྐྱབས་སུ་འགྲོ་བ་ནས་བཟུང་ཏེ་དྲན་པ་དང༌།
    ཤེས་བཞིན་གྱིས་རྒྱུན་དུ་སྐྱོང་བའི་བར་དུ་དོན་ཚན་སུམ་ཅུ་རྩ་དྲུག་སྟེ་བྱང་ཆུབ་སེམས་དཔའ་རྣམས་ཀྱིས་ལག་ཏུ་ལེན་པར་བྱ་བ་དོན་ཚན་སུམ་ཅུ་རྩ་དྲུག་ཡོད་རེད་ལ།
  109: དོན་ཚན་སུམ་ཅུ་རྩ་དྲུག་པོ་དེ་ལྟར་གསུངས་པ་བཞིན་དུ་ང་རང་ཚོས་བརྩོན་འགྲུས་བསྒྲུབ།
    དེ་ལ་དྲན་པ་དང་ཤེས་བཞིན་བསྟེན། དྲན་པ་དང་ཤེས་བཞིན་བསྟེན་པ་ལ་ཡང་བརྩོན་འགྲུས་དེའི་སྒོ་ནས་ལག་ལེན་བྱེད་པ་ལ་བརྩོན།
    རང་བཞིན་གྱིས་གོམས་པའི་དབང་གིས་ཞེ་དྲག་ཡོང་གི་ཡོད་མ་རེད། ག་རེ་རེད་ཟེར་ན་ང་རང་ཚོ་ཐོག་མ་མེད་པ་ནས་ཏོག་ཙམ་གོམས་པ་དེ་ཕྱིན་ཅི་ལོག་པ་ལ་རྒྱུག་འགྲོ་བ་རེད་ལ།
    རང་དོན་དང་གཞན་དོན་གཉིས་ཀྱི་ནང་ནས་གཙོ་བོ་རང་དོན་ཤ་སྟག་ལ་བརྩོན་འགྲུས་བྱེད་ཀྱི་ཡོད་པ་རེད་མ་གཏོགས།
    གཞན་དོན་ལ་བརྩོན་འགྲུས་བྱེད་ཀྱི་ཡོད་མ་རེད། དེ་བཞིན་དུ་དགེ་བ་དང༌། ཉོན་མོངས་པ་གཉིས་ཀྱི་ནང་ནས་ཀྱང་གཙོ་ཆེ་ཤོས་འདྲ་པོ་དེ་ཉོན་མོངས་པའི་ཕྱོགས་སུ་འགྲོ་གི་ཡོད་རེད་མ་གཏོགས།
    དགེ་བའི་ཕྱོགས་སུ་ཞེ་དྲག་འགྲོ་ཐུབ་ཀྱི་ཡོད་མ་རེད། དེ་བཞིན་དུ་ཕ་རོལ་ཏུ་ཕྱིན་པ་དྲུག་དང༌།
    མདོ་ལས་གསུངས་པའི་ཆོས་བཞི་པོ་དེ་ཚོ་ལ་རང་གིས་བརྩོན་འགྲུས་བྱས་ནས་བསྒྲུབ་དགོས་ཀྱི་ཡོད་རེད་མ་གཏོགས།
    རང་བཞིན་གྱིས་ཞེ་དྲག་ཡོང་ཐུབ་ཀྱི་ཡོད་མ་རེད་ལ། དེ་ག་རེ་རེད་ཟེར་ན་ཐོག་མ་མེད་པ་ནས།
    དེ་ཏོག་ཙམ་ཕྱིན་ཅི་ལོག་པ་ལ་གོམས་སོང་བའི་དབང་གིས་བྱ་བ་ངན་པ་དང༌། སྤྱོད་པ་ངན་པ་དང༌།
    ཉོན་མོངས་པའི་ཕྱོགས་ལ་རང་བཞིན་ཀྱིས་འགྲོ་ཡི་ཡོད་རེད། བྱ་བ་བཟང་པོ་དང༌། སྤྱོད་པ་བཟང་པོའི་ཕྱོགས་ལ་རང་གིས་འབད་པ་བྱེད།
    བརྩོན་འགྲུས་བསྐྱེད་ནས་ཡར་བསྒྲུབ་དགོས་ཀྱི་རེད་མ་གཏོགས།
  110: རང་བཞིན་གྱིས་འགྲོ་ཡི་ཡོད་མ་རེད། དེའི་དབང་དུ་མ་ཤོར་བ་དེ་ལ་ཡང་ཡང་བརྩོན་འགྲུས་བྱེད་དགོས་ཀྱི་ཡོད་རེད།
    བསྒྲུབ་པར་བྱེད་པ་ལ་ཡང་བརྩོན་འགྲུས་བྱེད་དགོས་ཀྱི་རེད། དེ་ལ་བརྩོན་འགྲུས་བྱས་ནས་དེ་ལ་འབད་པ་བྱེད་དགོས་ཀྱི་ཡོད་རེད་ལ།
    འབད་པས་བསྒྲུབ་པའི་དགེ་བ་རྣམས་འབད་པས་བསྒྲུབ་ཐུབ་ན། དེ་ལ་དགེ་བ་རྒྱ་ཆེན་པོ་ཡོང་གི་རེད་ལ།
    དགེ་བ་རྒྱ་ཆེན་པོ་དེ་རྣམས་མཐའ་ཡས་པའི་འགྲོ་བ་སེམས་ཅན་ཐམས་ཅད་ཀྱི་སྡུག་བསྔལ་བསལ་བའི་ཆེད་དུ།
    དགེ་བ་དེ་ཚོ་ཡང་བསྔོ་དགོས་ཀྱི་ཡོད་རེད། དགེ་བའི་དོན་དག་དེ་ང་རང་གིས་དགེ་བ་བསགས་པ་ཡིན།
    དགེ་བ་བསགས་པའི་ཕན་ཡོན་དེ་ང་རང་གི་དོན་དུ་ཡོང་བར་ཤོག་བསམ་པ་འདྲ་པོ་ཞིག་མ་ཡིན་པ། དགེ་བ་བསགས་པ་དེ་སེམས་ཅན་ལ་བསྔོ་དགོས་ཀྱི་ཡོད་རེད།
    སེམས་ཅན་ལ་གང་གི་ཆེད་དུ་བསྔོ་དགོས་ཀྱི་རེད་ཟེར་ན། སེམས་ཅན་ཐམས་ཅད་ལ་སྡུག་བསྔལ་བསམ་གྱིས་མི་ཁྱབ་པ།
    འགྲོ་བ་རིགས་དྲུག་གི་གནས་སུ་སྡུག་བསྔལ་མ་འདྲ་བ་མ་འདྲ་བ་མྱོང་གི་ཡོད་རེད་ལ། དེ་ལྟ་བུའི་སྡུག་བསྔལ་བསལ་བའི་ཆེད་དུ་བསྔོ་དགོས་ཀྱི་ཡོད་རེད།
    དེ་ལྟ་བུ་སྡུག་བསྔལ་བསལ་བའི་ཕྱིར་དུ་བསྔོ་སའི་ཡུལ་སེམས་ཅན་དེ་ཡང༌། སེམས་ཅན་ཚད་འདྲ་པོ་དང་གྲངས་འདྲ་པོ་མ་ཡིན་པར།
    མཐའ་ཡས་པའམ་ནམ་མཁའ་དང་མཉམ་པའི་འགྲོ་བ་སེམས་ཅན་ཐམས་ཅད་ཀྱི་སྡུག་བསྔལ་བསལ་བའི་ཆེད་དུ་བསྔོ་དགོས་ཀྱི་ཡོད་རེད།
    སྤྱིར་བཏང་གི་བསྔོ་བ་རྣམ་པར་དག་པ། བསྔོ་བ་རྣམ་པར་དག་པ་ཟེར་དུས་དེ་ལ་འཛིན་ཆགས་དང༌།
  111: ཞེན་པ་ཆེན་པོ་རང་མེད་པ་འཁོར་གསུམ་རྣམ་པར་དག་པ། བསྔོ་བའི་ཡུལ་དང་བསྔོ་བ་པོ་དང༌།
    བསྔོ་རྒྱུའི་དགེ་བ་དེ་རྣམས་འཛིན་ཆགས་མེད་པ་རྣམ་པར་དག་པའི་ཤེས་རབ་ཀྱིས་བྱང་ཆུབ་ཏུ་བསྔོ་བ་དེ་རྒྱལ་བའི་སྲས་པོ་བྱང་ཆུབ་སེམས་དཔའ་རྣམས་ཀྱིས་ལག་ཏུ་ལེན་པར་བྱ་བ་ཡིན།
    ཞེས་དེས་དོན་ཚན་སུམ་ཅུ་རྩ་བདུན་དེ་བསྟན་པ་རེད། གང་གི་དོན་དུ་བརྩམས་པ་ནི། ཅེས་གསུངས་ཏེ།
    ད་ལྟ་བསྐྱར་དུ་རྒྱལ་སྲས་ལག་ལེན་ལ་ཐོག་མར་སྙིང་རྗེ་ཁྱད་པར་འཇུག་པ་དང༌། དེའི་རྗེས་སུ་རྒྱལ་བའི་སྲས་པོ་བྱང་ཆུབ་སེམས་དཔའ་རྣམས་ཀྱི་ལག་ཏུ་ལེན་པར་བྱ་བ་སུམ་ཅུ་རྩ་བདུན་གསུངས་པ་དང༌།
    དེ་ནས་མཇུག་བསྡུ་བ་སྟེ་རྣམ་པ་གསུམ་ཡོད་པའི་ནང་ནས་ད་ལྟ་འདིའི་སྐབས་སུ་གོང་དུ་རྣམ་པ་གཉིས་པོ་དེ་བརྗོད་ཚར་ནས།
    འདི་རིང་གི་སྐབས་སུ་མཇུག་བསྡུ་བ་རེད་ལ། མཇུག་བསྡུ་བ་ལ་ཡང་བསྐྱར་དུ་ད་ལྟ་གོང་དུ་བརྗོད་པའི་དོན་ཚན་སུམ་ཅུ་རྩ་བདུན་དེ་ཡིད་ཆེས་སྐྱེས་འོས་པ།
    གང་གས་འཇུག་འོས་པ་ཡིན་པ་བསྟན་པ་རེད་ལ། དེ་ཡང་རྩ་བའི་ཚིག་གི་དབང་དུ་བྱས་ན། །མདོ་རྒྱུད་བསྟན་བཅོས་རྣམས་ལས་གསུངས་པའི་དོན།
    །དམ་པ་རྣམས་ཀྱི་གསུང་གི་རྗེས་འབྲངས་ནས། །རྒྱལ་སྲས་རྣམས་ཀྱི་ལག་ལེན་སུམ་ཅུ་བདུན། །རྒྱལ་སྲས་ལམ་ལ་སློབ་འདོད་དོན་དུ་བཀོད།
    ཅེས་གསུངས་པ་རེད་ལ། དེ་ཡང་གོང་དུ་བཤད་པ་དེ་རྒྱལ་སྲས་དངུལ་ཆུ་ཐོགས་མེད་རང་གིས་གསར་དུ་བློས་བཟོས་ནས་བརྩམས་བཞག་པ་མ་ཡིན་པ།
    དེ་ནས་ཁུངས་ཡང་དག་པ་ལ་གཏུགས་ནས་གསུངས་པ་ཡིན་པའི་ཕྱིར་ན་མི་བསླུ་བ་ཡིན་པ་གསུངས་པ་རེད་ལ།
  112: དེ་ནས་ཁུངས་ཡང་དག་པ་དེ་ག་འདྲ་ཞིག་རེད་ཟེར་ན། དང་པོ་མདོ་དེའང༌། རྫོགས་པའི་སངས་རྒྱས་བཅོམ་ལྡན་འདས་ཀྱིས་ལྷག་པ་ཤེས་རབ་ཀྱི་བསླབ་པ་གཙོ་བོར་བསྟན་པ་མངོན་པའི་སྡེ་སྣོད།
    ལྷག་པ་ཚུལ་ཁྲིམས་ཀྱི་བསླབ་པ་གཙོ་བོར་བསྟན་པ་འདུལ་བའི་སྡེ་སྣོད། ལྷག་པ་ཏིང་ངེ་འཛིན་གྱི་བསླབ་པ་གཙོ་བོར་བསྟན་པ་མདོ་སྡེའི་སྡེ་སྣོད་དེ།
    སྡེ་སྣོད་གསུམ་གྱི་ཁོངས་སུ་གཏོགས་པའི་སངས་རྒྱས་ཀྱིས་གསུངས་པའི་མདོ་ལ་ད་ལྟ་གཙོ་བོ་བརྟེན་གྱི་ཡོད་རེད་ལ།
    དེ་བཞིན་དུ་མདོ་ཙམ་མ་ཡིན་པ་གསང་སྔགས་ཀྱི་རྒྱུད་སྡེ་ཟབ་མོ་རྣམས་ལ་ཡང་བརྟེན་གྱི་ཡོད་རེད།
    བསྐྱར་དུ་བོད་དུ་ནང་པ་སངས་རྒྱས་པའི་ཆོས་དར་བའི་སྐབས་སུ། སུམ་ལྡན་རྡོ་རྗེ་འཛིན་པ་ཟེར་ནས་མདོ་ཡང་ཉམས་ལེན་བྱེད་ཀྱི་ཡོད་པ་དང༌།
    དེ་ནས་གསང་སྔགས་ཀྱང་ཉམས་ལེན་གནང་བ་ཡིན་པའི་ཕྱིར་ན། མདོ་དང་རྒྱུད་གཉིས་ཀ་ལ་བསྐྱར་དུ་ཉམས་ལེན་གནང་བའི་སྐབས་སུ་བསྟན་གྱི་ཡོད་རེད་ལ།
    སྐབས་འདིར་རྒྱལ་སྲས་རྣམས་ཀྱི་ལག་ལེན་བཤད་པའི་སྐབས་སུ་ཡང་རྒྱུད་སྡེ་བཞི་སྟེ། བྱ་རྒྱུད།
    སྤྱོད་རྒྱུད། རྣལ་འབྱོར་གྱི་རྒྱུད། རྣམ་འབྱོར་བླ་ན་མེད་པའི་རྒྱུད་སྡེ་དེ་རྫོགས་པའི་སངས་རྒྱས་བཅོམ་ལྡན་འདས་ཀྱིས་དངོས་སུ་གསུངས་པ་མདོ་རྒྱུད་ཀྱི་ནང་ནས་གསལ་བར་གསུངས་པ་དང༌།
    དེ་ནས་བསྟན་བཅོས་ཀྱི་ནང་དུ་ཁ་ཤས་རྒྱ་ཆེ་བ་དེ་ཚོ་ཚུར་བསྡུ་བ་དང༌། དེ་བཞིན་དུ་གབ་པ་དེ་ཚོ་ཚུར་འབྱིན་པར་བྱེད་པ་གནང་བའི་མཁས་པ་ཆེན་པོ་རྣམས་དང༌།
    གྲུབ་ཐོབ་ཆེན་པོ་རྣམས་ཀྱིས་གསུངས་པར་བྱས་པ་ཡིན་པའི་ཕྱིར་ན།
  113: སངས་རྒྱས་ཀྱིས་གསུངས་བའི་མདོ་རྒྱུད། དེ་བཞིན་དུ་མཁས་གྲུབ་ཆེན་པོ་རྣམས་ཀྱིས་བརྩམས་པའི་བསྟན་བཅོས་རྣམས་ཀྱི་གཞུང་ནང་དུ་གསུངས་པ་ཡིན་པ་དང༌།
    དེ་ལྟ་བུའི་མདོ་རྒྱུད་དང༌། བསྟན་བཅོས་རྣམས་ནས་གསུངས་པའི་དོན་དེ་ཚུར་བསྡུས་བཞག་པ་ཡིན་པའི་ཕྱིར་འགལ་བ་གང་ཡང་མེད་པ་དང༌།
    མ་ཚང་བ་དང༌། ནོར་བ་ལ་སོགས་པའི་སྐྱོན་གྱི་ཆ་ཡོང་གི་ཡོད་མ་རེད་ལ། དེ་ཙམ་དུ་ཡང་མ་ཟད།
    ཁ་ཤས་རྟོག་གེ་བ་དེ་ཚོས་མདོ་དང༌། རྒྱུད་དང༌། བསྟན་བཅོས་དེ་ཚོའི་དཔེ་ཆ་ཀློག་ནས་དམ་པ་རྣམས་ཀྱིས་གསུངས་པའི་མན་ངག་མེད་པར་རང་བཞིན་གྱིས་དཔེ་ཆ་ལ་བལྟས་ནས་གསར་དུ་བརྩམས་པ་ཡང་ཡོང་སྲིད་ཀྱི་རེད་ལ།
    དེ་ལྟ་བུ་ཡིན་ན་དམ་པ་རྣམས་ཀྱི་མན་ངག་མེད་པའི་ཕྱིར་ན། མདོའི་དོན་མ་རྟོགས་པ། རྒྱུད་ཀྱི་དོན་མ་རྟོགས་པ།
    བསྟན་བཅོས་ཀྱི་དོན་མ་རྟོགས་པ། ནོར་བ་དེ་འདྲ་ཡོང་སྲིད་ཀྱི་ཡོད་རེད་དེ་ཡིན་ན་ཡང་ད་ལྟ་འདིར་དེ་ལྟ་བུའི་ཐད་ཀར་འཇུག་པ་ཙམ་མ་ཡིན་པ།
    མདོ་ཡི་དོན་དེ་དམ་པ་རྣམས་ཀྱིས་གསུངས་པའི་མན་ངག་གང་འདྲ་ཡོད་པ་དང༌། དེ་བཞིན་དུ་རྒྱུད་ནས་དམ་པ་རྣམས་ཀྱི་ཞལ་ནས་གསུངས་པའི་མན་ངག་དང་མཐུན་པ་དང༌།
    བསྟན་བཅོས་དེ་ཡང་མཁས་པ་དང་གྲུབ་པ་ཆེན་པོ་རྣམས་ཀྱིས་གསུངས་པའི་མན་ངག་དང་མཐུན་པ། རང་གིས་དང་པོ་ཐོས་པ་བྱེད།
    བར་དུ་བསམ་པ་བྱེད། མཐའ་མ་སྒོམ་པ་བྱས་ནས། དང་པོ་ཁུངས་གཏུགས་ས་འདྲ་པོ་དེ་མདོ་རྒྱུད་བསྟན་བཅོས་རྣམས་ཡིན་པ་ལ།
  114: རྒྱལ་སྲས་དངུལ་ཆུ་ཐོགས་མེད་རང་གིས་དཔེ་བལྟས་བརྒྱབས་པ་ཙམ་མ་ཡིན་པ། དམ་པ་རྣམས་ཀྱི་མན་ངག་དང་མཐུན་པའི་གསུང་གིས་རྗེས་སུ་འབྲངས་ནས་གསུངས་པ་ཡིན་དུས།
    གསུངས་པ་དེ་ཡང་རང་གིས་ང་རྒྱལ་གི་སྒོ་ནས་བརྩམས་པ་མ་ཡིན་པ། བཀུར་བསྟི་དང་རྙེད་པ་དང་སྙན་གྲགས་ལ་སོགས་པའི་དོན་དུ་ཡང་མ་ཡིན་པ།
    དེ་ལྟ་བུའི་མདོ་སྡེ་བསྟན་བཅོས་ནང་ནས་གསུངས་པའི་དོན་དེ་གསལ་པོར་ཉམས་སུ་ལེན་བདེ་བ་ཞིག་དང༌།
    དམ་པ་རྣམས་ཀྱིས་གསུངས་པའི་མན་ངག་དེ་ཚོ་རྒྱུན་མི་ཆད་པར་བྱ་བའི་ཕྱིར་དུ། རྒྱལ་སྲས་ལག་ལེན་སུམ་ཅུ་རྩ་བདུན་འདི་ཁོང་གིས་གསུངས་པ་རེད།
    ལག་ལེན་འཁྲུལ་མེད་དུ་བསྟན་པ་ནི། ཞེས་གསུངས་ཏེ། དེ་ཡང་ཀུན་སློང་གི་དབང་དུ་བྱས་ན། ཀུན་སློང་རྣམ་པར་མ་དག་པ་མ་ཡིན་པ།
    རྒྱལ་བའི་སྲས་པོ་བྱང་ཆུབ་སེམས་དཔའི་ལམ་ལ་སློབ་པར་འདོད་པའི་གང་ཟག་དེ་རྣམས་ཀྱིས་རྒྱལ་བའི་སྲས་པོ་བྱང་ཆུབ་སེམས་དཔའི་ལམ་ལ་བསླབ་མི་ཤེས་པ་རྣམས་ཀྱིས་ཤེས་པའི་དོན་དང༌།
    རྒྱལ་བའི་སྲས་པོ་བྱང་ཆུབ་སེམས་དཔའ་རྣམས་ཀྱི་ལམ་ལ་བསླབ་མི་ནུས་པ་རྣམས་ལ་སེམས་ཀྱི་གཏིང་ནས་དད་པ་དང༌།
    སྤྲོ་བ་དང༌། མོས་པ་དང༌། སྙིང་སྟོབས་བསྐྱེད་པའི་ཕྱིར་ལ་སོགས་པ་མདོར་ན་དེ་རྣམས་ལ་ཕན་པའི་ཕྱིར་དུ།
    རྒྱལ་སྲས་ལག་ལེན་སུམ་ཅུ་རྩ་བདུན་དེ་ཁོང་གིས་བཀོད་པ་ཡིན་པ་རེད། དེ་བཞིན་དུ་ཁོང་གིས་གསུངས་ན།
    དེ་ལ་སྤྱིར་བཏང་གི་རྒྱལ་སྲས་དངུལ་ཆུ་ཐོགས་མེད་རང་ལ་ཡོན་ཏན་ཧ་ཅང་ཆེན་པོ་མེད་པ་ཁེངས་པ་སྐྱུང་གནང་བ་རེད་ལ།
  115: ཁེངས་པ་སྐྱུང་བ་དེ་ལ་བློ་གྲོས་དམན་ཞིང་སྦྱང་པ་ཆུང་བའི་ཕྱིར་ཟེར་མཁན་དེ། སྤྱིར་བཏང་གི་སྐྱེས་སྟོབས་ཀྱི་ཤེས་རབ་མེད་པ་དང༌།
    གཉིས་པ་དེ་ནི་སྦྱོར་བྱུང་གི་ཤེས་རབ་མེད་པ་བསྟན་པ་རེད་ལ། དེ་ནས་ཁ་ཤས་ལ་རང་བཞིན་གྱི་སྦྱོར་བྱུང་གི་ཤེས་རབ་ཆེན་པོ་མེད་ནས་བརྩོན་འགྲུས་ཆེན་པོ་མ་བརྩོན་ན་ཡང་རང་བཞིན་ཀྱི་ཤེས་རབ་ཆེན་པོ་ཡོད་པ།
    དེ་ལ་བརྟེན་ནས་མདོ་དང་རྒྱུད་དང་བསྟན་བཅོས་ཆེན་པོ་ལ་སོགས་པའི་དོན་ལ་དཀའ་ཚེགས་མེད་པར་ཤེས་ཐུབ་པ་དེ་ལ་རྣམ་དཔྱོད་དང་ལྡན་པའི་སྒོ་ནས་བྱེད་ཐུབ་པ།
    བརྩམས་ཐུབ་པ་དེ་འདྲ་ཡོང་བ་རེད་དེ་ཡིན་ན་ཡང་ཁོང་ལ་དེ་ལྟ་བུ་མེད་པ། སྐྱེས་སྟོབས་ཀྱི་ཤེས་རབ་རྒྱ་ཆེན་པོ་མེད་པའི་ཕྱིར་ན་བློ་གྲོས་དམན་པ་གསུངས་པ་ཡིན་པ་དེ་དང༌།
    ཡང་ཁ་ཤས་ལ་དེ་ཙམ་གྱི་སྐྱེས་སྟོབས་ཀྱི་ཤེས་རབ་མེད་ན་ཡང༌། སྦྱོར་བྱུང་གི་ཤེས་རབ་ལ་བརྟེན་ནས་ཡུན་རིང་པོར་བརྩོན་འགྲུས་བརྩོན་པ་ལ་བརྟེན་ནས།
    སྦྱོར་བྱུང་གི་ཤེས་རབ་ཆེན་པོ་སྐྱེས་ཏེ་སྦྱོར་བྱུང་གི་ཤེས་རབ་ལ་བརྟེན་ནས། གོང་དུ་བཤད་པ་ལྟ་བུའི་མདོ་རྒྱུད་བསྟན་བཅོས་ཀྱི་དོན་ལ་དཀའ་ཚེགས་མེད་པར་འགྲེལ་ཐུབ་པ་དང༌།
    དཀའ་ཚེགས་མེད་པར་བརྩམ་ཐུབ་པ་ལ་སོགས་པ་དེ་འདྲ་ཡོང་གི་ཡོད་རེད་དེ། ཡིན་ན་ཡང་དེ་ལྟ་བུ་སྦྱངས་པ་ཡང་ཆུང་བ།
    ཁ་ཤས་ལ་སྐྱེས་སྟོབས་ཀྱི་ཤེས་རབ་ཡང་ཡོད་པ་དང༌། སྦྱོར་བྱུང་གི་ཤེས་རབ་ཡང་ཡོད་པ་རེད་ལ།
    དེ་ལྟ་བུ་ཡང་མ་ཡིན་པ་ཁ་ཤས་ལ་སྐྱེས་སྟོབས་ཀྱི་ཤེས་རབ་མེད་ན་ཡང་སྦྱོར་བྱུང་གི་ཤེས་རབ་ཡོད་པ།
  116: ཁ་ཤས་ལ་སྦྱོར་བྱུང་གི་ཤེས་རབ་མེད་ན་ཡང་སྐྱེས་སྟོབས་ཀྱི་ཤེས་རབ་ཡོད་རེད་དེ། དེ་ལྟ་བུ་ཡང་མ་ཡིན་པ་ཁོང་རང་དམན་ས་འཛིན་ནས་ང་རྒྱལ་སྤངས་ཏེ་སྐྱེས་སྟོབས་ཀྱི་ཤེས་རབ་ཡང་མེད་པ།
    སྦྱོར་བྱུང་གི་ཤེས་རབ་ཡང་མེད་པ་ཡིན་པའི་ཕྱིར་ན། བསྟན་བཅོས་འདི་ཉིད་ལ་མཁས་པ་དགྱེས་པའི་སྡེབ་སྦྱོར་མ་མཆིས་ཏེ།
    མཁས་པ་ཐམས་ཅད་དགྱེས་པ་བསྐྱེད་ཐུབ་པའི་ཚིག་གི་སྡེབ་སྦྱོར་སྙན་པོ་དང་དོན་གྱི་སྡེབ་སྦྱོར་སྙན་པོ་དེ་འདྲ་མེད་པའམ་མ་མཆིས་ཏེ།
    འདི་ལྟ་བུའི་ཡོན་ཏན་མེད་པའི་སྐྱོན་ཡོད་རེད་དེ་ཡིན་ན་ཡང༌། གལ་ཏེ་གདུལ་བྱའི་སློབ་མ་དེ་ཚོས་བསྟན་བཅོས་འདི་ལ་ཉན་པ་དང༌།
    བསྟན་བཅོས་འདི་ལ་བསམ་པ་དང༌། བསྟན་བཅོས་འདིའི་དོན་སྒོམ་པ་དང༌། བསྟན་བཅོས་འདིའི་དོན་གཞན་ལ་བཤད་པར་བྱས་ན་དེ་ཡིས་མི་མགོ་བསྐོར་བ་འདྲ་པོ་དང༌།
    རང་ལ་འབྲས་བུ་མེད་པ་འདྲ་པོ་ཡོང་གི་མ་རེད། སྒོམ་ཐུབ་པའི་རེ་བ་ཡོད་རེད། ག་རེ་ཡོད་རེད་ཟེར་ན།
    འདི་ནང་དུ་གསུངས་པ་དེ་སློབ་དཔོན་ཐོགས་མེད་རང་གིས་རང་ནུས་ཀྱིས་གསར་བཟོ་བྱས་བཞག་པ་མ་ཡིན་པར་མདོ་དང༌།
    དམ་པའི་སྐྱེས་བུ་དམ་པ་རྣམས་ཀྱིས་གསུང་ཁོ་ན་ལ་བརྟེན་ནས་གསུངས་པ་ཡིན་པའི་ཕྱིར་ན། དེ་ལ་འཁྲུལ་པ་དང༌།
    འགལ་བ་འདྲ་པོ་ཡོད་མ་རེད་ལ། འཁྲུལ་པ་དང་འགལ་བ་མེད་པའི་ཕྱིར་ན། བསྟན་བཅོས་འདི་ལ་བརྟེན་ནས་བསླུ་བ་ཡོང་གི་མ་རེད།
    དེ་ལྟར་དུ་རྒྱལ་སྲས་དངུལ་ཆུ་ཐོགས་མེད་ཀྱིས་གསུངས་པ་དེ་སྤྱིར་བཏང༌། མཁས་པ།
  117: བཙུན་པ། བཟང་པོ། དགེ་མཚན་ཕུན་སུམ་ཚོགས་པ་དང་ལྡན་པ་ཡིན་པའི་ཕྱིར་ན། བློ་གྲོས་དམན་པ་དང༌།
    སྦྱངས་པ་ཆུང་བ་གསུངས་པ་དེ་ཁོང་རང་གི་ང་རྒྱལ་སྤངས་པའི་དོན་ཙམ་དུ་གསུངས་པ་རེད་མ་གཏོགས།
    དངོས་གནས་ཀྱི་གསུངས་པ་མ་རེད་ལ། དེའི་ཕྱིར་ན་བསྟན་བཅོས་འདི་ལ་ཉམས་ལེན་བྱེད་པ་ནོར་གྱི་ཡོད་མ་རེད།
    ཡིན་ན་ཡང་དཔེར་ན་ང་རང་འདྲ་པོ་ཞིག་ཡིན་ན། ང་རང་གིས་དངོས་གནས་འདི་ཤེས་ཡོད་མ་རེད་དེ།
    ཡིན་ན་ཡང་དངོས་གནས་ཀྱིས་ང་རང་བློ་གྲོས་དམན་པ་དང༌། སྦྱངས་པ་ཆུང་བ་འདི་འདྲ་རང་ལ་སྐྱོན་ཡོད་རེད་ལ།
    ད་ལྟ་ཁྱེད་རྣམ་པ་ལ་དཔེ་ཆ་བཤད་པའི་སྐབས་སུ། ང་རང་གིས་དཔེ་སྙིང་རྗེ་ནུས་པ་ལ་བརྟེན་ནས་ཁྱེད་རང་ཚོ་འཁོར་བ་སྡུག་བསྔལ་གྱི་རྒྱ་མཚོ་ལས་བསྒྲལ་ཐུབ་ཀྱི་རེད་བསམ་པའི་ང་རང་ལ་སྤོབས་པ་ཡོད་མ་རེད་ལ།
    དེ་བཞིན་དུ་ང་རང་གི་རྣམ་དཔྱོད་ཀྱི་ཤེས་རབ་གྱིས་སྒོ་ནས་ཁྱེད་རྣམ་པ་ལ་གདམས་ངག་ཟབ་མོ་ཞིག་བསྟན་ཐུབ་ཀྱི་རེད་བསམ་པའི་སྤོབས་པ་ཡོད་མ་རེད།
    མ་རེད་དེ་ཡིན་ན་ཡང་ད་ལྟ་རྒྱལ་སྲས་ལག་ལེན་སོ་བདུན་མ་དེ་རྒྱལ་སྲས་དངུལ་ཆུ་ཐོགས་མེད་ཀྱིས་ག་རེ་གསུངས་པ་བཞིན་དུ་ཞུས་བཞག་པ་ཡིན་པའི་ཕྱིར་ན།
    ཁྱེད་རང་རྣམས་ཀྱིས་ད་ལྟ་ཐོས་བསམ་བྱས་ན་ཡང་དེ་ལ་བསླུ་བ་ཡོང་གི་མ་རེད་ལ། དེ་བཞིན་དུ་ཉམས་ལེན་བྱས་ན་ཡང་དེ་ལ་བསླུ་བ་རྩ་བ་ནས་ཡོང་གི་མ་རེད།
    དེའི་ཕྱིར་ན་ཁྱེད་རྣམ་པ་གང་གས་བསྟན་བཅོས་ནས་གསུངས་པ་ཡིན་ན་ཡང་རུང༌།
  118: ང་རང་གིས་ཞུས་བཞག་པ་ཡིན་ན་ཡང་རུང༌། དེ་ལ་ཡིད་ཆེས་སྐྱེས་ཆོག་པ་འདྲ་པོ་རེད། ཁེངས་བསྐྱུང་བཟོད་པར་གསོལ་བ་ནི།
    ཞེས་གསུངས་ཏེ། དེ་བཞིན་དུ། རྒྱལ་བའི་སྲས་པོ་བྱང་ཆུབ་སེམས་དཔའི་སྤྱོད་པ་ཟེར་མཁན་དེ་ཤིན་དུ་རླབས་ཆེ་ལ།
    གཏིང་ཟབ་པ། རྒྱ་ཆེ་བ་དེ་འདྲ་རེད། དཔེར་ན་བྱང་ཆུབ་སེམས་དཔའ་ཆེན་པོ་ཁྱད་པར་དུ་འཕགས་པ་རྣམས་ཀྱིས་ཀྱང་བསྐལ་པ་གྲངས་མེད་མང་པོ་ལ་བསོད་ནམས་ཀྱི་ཚོགས་བསགས་པ་དང༌།
    རྟོགས་བྱེད་ཀྱི་ཡོན་ཏན་དེ་ཚོ་ཡང་བསྐལ་པ་གྲངས་མེད་མང་པོ་ལ་བསོད་ནམས་ཀྱི་ཚོགས་བསགས་པའི་སྟོབས་ཀྱིས་རྟོགས་དགོས་པ་ཞིག་དང་ཤེས་དགོས་པ་ཞིག་བསྐལ་པ་གྲངས་མེད་མང་པོ་ལ་བསོད་ནམས་ཀྱི་ཚོགས་བསགས་པ་ལ་བརྟེན་ནས་ཉམས་སུ་ལེན་ཐུབ་པ་ཞིག་ཡོང་གི་ཡོད་རེད་ལ།
    ལས་དང་པོ་པས་ཤིན་དུ་སྟབས་བདེ་པོའི་སྒོ་ནས་ཉམས་སུ་ལེན་ཐུབ་པ་དང༌། འཇུག་ཐུབ་པ་དང༌།
    ཤེས་ཐུབ་པ་དང༌། རྟོགས་ཐུབ་པ་ཡོང་གི་ཡོད་མ་རེད་ལ། རྒྱུ་མཚན་དེའི་ཕྱིར་ན་རྒྱལ་སྲས་དངུལ་ཆུ་ཐོགས་མེད་རང་གིས་གསུངས་ན།
    བློ་དམན་བདག་འདྲ་བ་གཅིག་གིས་རྒྱལ་སྲས་བྱང་ཆུབ་སེམས་དཔའི་སྤྱོད་པ་ཤིན་དུ་རླབས་ཆེ་ཞིང་རྒྱ་ཆེ་བ།
    གཏིང་ཟབ་པ་དེ་ཚོ་གཏིང་དཔག་པར་དཀའ་བའི་ཕྱིར་ཧ་ཅང་གིས་འདི་དང་འདི་ལྟ་བུ་ཞིག་རེད་ཟེར་ནས་གསལ་པོ་བཤད་དཀའ་བ་ཡིན་པའི་ཕྱིར་ན།
    བསྟན་བཅོས་འདི་ལ་ཡང་སྐབས་སྐབས་ལ་འགལ་བསྡད་པ་འདྲ་པོ་དང༌། སྐབས་སྐབས་ལ་མ་འབྲེལ་བ་ལ་སོགས་པ་ཡོང་སྲིད་ཀྱི་རེད་ལ།
    དེ་ལྟ་བུའི་གལ་ཏེ་ཉེས་པ་ཡོད་ན།
  119: ཉེས་པའི་ཚོགས་དེ་རྣམས་སྐྱེས་བུ་དམ་པ་རྣམས་ཀྱིས་བཟོད་པར་མཛད་དུ་གསོལ་གསུངས་ནས་ང་རྒྱལ་སྤངས་ཏེ་བཟོད་གསོལ་གནང་བ་རེད།
    དེ་ལ་ཡང་བསྐྱར་དུ་ང་རང་ཚོས་ཆོས་ཉམས་ལེན་བྱེད་པའི་སྐབས་སུ། སྐབས་སྐབས་ལ་སེམས་ཀྱི་རྣམ་པར་རྟོག་པ་ཟེར་མཁན་དེ་མ་འདྲ་བ་མ་འདྲ་བ་ཡོང་གི་ཡོད་རེད་ལ།
    སྐབས་སྐབས་ལ་དེ་དམ་པའི་ཆོས་ཟེར་མཁན་དེ་ཤིན་དུ་ཟབ་ཅིང་རྒྱ་ཆེ་བ་རེད། ང་རང་འདྲ་པོ་ཞིག་གིས་དེ་ཤེས་ཐུབ་ཀྱི་མ་རེད་ལ།
    ང་རང་འདྲ་པོ་ཞིག་གིས་ཉམས་སུ་ལེན་ཐུབ་ཀྱི་མ་རེད། ང་རང་འདྲ་པོ་ཞིག་གིས་ཉམས་སུ་བླངས་ན་ཡང་དེ་ལ་འབྲས་བུ་ཐོབ་ཐུབ་པ་ཞིག་ཡོང་གི་མ་རེད་བསམ་པ།
    སྐབས་སྐབས་ལ་དེ་འདྲ་སྤོབས་པ་ཞུམ་པ་ཡོང་གི་ཡོད་རེད་ལ། དེ་ཡང་སྤོབས་པ་ཞུམ་རྩ་ནས་ཉན་གི་མ་རེད་ལ།
    སྤོབས་པ་ཞུམ་མི་ཉན་པའི་རྒྱུ་མཚན་ག་འདྲ་རེད་ཟེར་ན། ང་རང་ཚོ་སྤྱིར་བཏང་གི་སྔོན་འགྲོའི་ནང་ནས་གསུངས་པ་བཞིན་དུ་དལ་འབྱོར་བཅོ་བརྒྱད་དང་ལྡན་པའི་མི་ལུས་རིན་པོ་ཆེ་ཐོབ་པ་དེ་ཡང་སྐལ་པ་བཟང་པོ་རེད།
    སྐལ་པ་བཟང་པོ་ཡིན་པ་མ་ཟད་པར་དམ་པའི་ཆོས་ཀྱི་སྒོ་ལ་ཞུགས་པ་དེ་ཡང་སྐལ་པ་བཟང་པོ་རེད་ལ།
    དམ་པའི་ཆོས་ཀྱི་སྒོ་ལ་ཞུགས་པ་ཙམ་གྱིས་མ་ཟད་པ་ད་ལྟ་སངས་རྒྱས་ཀྱི་བསྟན་པ་དེ་ཆ་ཚང་བ་གནས་པ་དེའང༌།
    དཔེར་ན་སྔོན་མ་ཏཻ་ལོ་དང་ནྭ་རོ། མར་པ་དང༌། མི་ལ་རས་པ་ལ་སོགས་པ་གྲུབ་ཐོབ་ཆེན་པོ་དེ་འདྲ་བྱོན་པ་རེད།
  120: དེ་ཚོས་གྲུབ་པ་གང་ལ་བརྟེན་ནས་ཐོབ་པ་རེད་ཟེར་ན། མི་ཁ་ཤས་ཀྱིས་སྔོན་མ་དེ་འདྲའི་གདམས་ངག་ཡོད་རེད་དེ།
    དེང་སང་ག་གི་ཡིན་ཧ་གོ་གི་ཡོད་མ་རེད་ཟེར་མཁན་འདྲ་པོ་མ་ཡིན་པ། གདམས་ངག་འདི་ཉམས་སུ་བླངས་ནས་དེ་རྣམས་ཀྱི་འབྲས་བུ་དེ་འདྲ་བ་ཞིག་ཐོབ་པ་རེད།
    མ་ཟད་གདམས་ངག་དེ་ཆ་ཚང་བ་ད་ལྟ་ཡོད་རེད། ཡོད་པ་དེ་ང་རང་ཚོས་མཇལ། མཇལ་ནས་ཉམས་སུ་ལེན་རྒྱུའི་གོ་སྐབས་ཡོད་རེད།
    དེའི་ཕྱིར་ན། དེ་ཡི་འབྲས་བུ་ཨེ་ཐོབ་མི་ཐོབ་བསམ་པ་འདྲ་པོ་དང༌། དེ་ལ་བརྟེན་ནས་ཆོས་དེ་གང་འདི་ཡིན་བསམ་པ་འདྲ་པོའི་ཐེ་ཚོམ་རྩ་ནས་ཟ་མི་དགོས་པ་ཡིན་པའི་ཕྱིར་ན།
    སེམས་ཀྱི་སྤོབས་པ་ཆུང་ཆུང་མ་ཡིན་པ་སྤོབས་པ་ཆེན་པོ་སྐྱེས་ནས་ཆོས་དེ་ཉམས་སུ་ལེན་དགོས་རེད།
    དེ་བཞིན་དུ་སྔོན་གྱི་མཁས་པ་དང༌། གྲུབ་ཐོབ་ཆེན་པོ་དེ་ཚོས་དཔེ་བརྩོན་འགྲུས་ཆེན་པོ་གནང་ཡོད་རེད།
    དཔེར་ན་རྗེ་བཙུན་མི་ལ་རས་པ་དང༌། མར་པ་ལོ་ཙཱའི་རྣམ་ཐར་དེ་ཚོ་མཇལ་ན་དཔེ་བརྩོན་འགྲུས་ཆེན་པོ་བརྩམས་ནས་འབྲས་བུ་ཐོབ་གནང་ཡོད་རེད།
    ཡིན་ན་ཡང་ང་རང་གིས་དེ་ཙམ་གྱི་བརྩོན་འགྲུས་ཀྱང་བྱེད་ཐུབ་ཀྱི་མ་རེད། བརྩོན་འགྲུས་བྱེད་མ་ཐུབ་པ་ལ་བརྟེན་ནས་འབྲས་བུ་ཡང་ཐོབ་ཐུབ་ཀྱི་མ་རེད།
    ང་རང་གི་མི་ཚེ་དེ་དོན་དག་མེད་པར་འཕྲོ་བརླག་འདྲ་པོ་རེད་བསམས་པ་ཁ་ཤས་ཀྱི་སེམས་སྤོབས་པ་ཞུམ་པ་དེ་འདྲ་ཡོང་གི་ཡོད་རེད།
    ཡིན་ན་ཡང་སྤོབས་པ་ཞུམ་དགོས་ཡ་དང་སེམས་པ་སྐྱོ་དགོས་ཡ་གང་ཡང་ཡོད་མ་རེད།
  121: ག་རེ་རེད་ཟེར་ན། ང་རང་ཚོ་དམ་པའི་ཆོས་ཀྱི་སྒོ་ལ་ཞུགས་པ་ཙམ་ཡང་སྐལ་པ་བཟང་པོ་རེད།
    ཆོས་ཏོག་ཙམ་ཉམས་ལེན་བྱེད་པ་ཡང་སྐལ་པ་བཟང་པོ་རེད། དེ་ཡིན་པ་ཡང་སངས་རྒྱས་བཅོམ་ལྡན་འདས་ཀྱིས་མདོ་ཡི་ནང་དུ་གསུངས་ན།
    དཔེར་ན་མི་ཁ་ཤས་ཞིག་གིས་དམ་པའི་ཆོས་ལ་དད་པ་ཏོག་ཙམ་ཞིག་ཞོག དེ་ནས་དངོས་གནས་ཀྱི་དད་པ་སྐྱེས་ན་ལག་པ་གཉིས་ཀ་ཐལ་མོ་སྦྱར་གྱི་རེད་ལ།
    ལག་པ་གཉིས་ཐལ་མོ་སྦྱར་ནས་ཡུན་ཐུང་ཐུང་ཞིག་ལ་དད་པ་སྐྱེས་པ་དེ་ལ་ཕན་ཡོན་ཡོད་པ་སྨོས་ཅི་དགོས་ཏེ།
    ཁོ་རང་གིས་དེ་ཙམ་གྱི་དད་པ་བརྟན་པོ་མེད་པ། དེ་ཙམ་གྱི་མོས་གུས་དེ་ཡང་གསལ་པོ་མེད་པ་ཕལ་ཆེར་ཡག་པོ་ཡིན་པ་འདྲ་བསམ་ནས་ལག་པ་ཡ་གཅིག་གིས་ཐལ་མོ་སྦྱར་ནས་ཕལ་ཆེར་དམ་པའི་ཆོས་ཟེར་མཁན་དེ་སྐྱབས་སུ་མཆི་ཡག་པོ་ཡིན་པ་འདྲ་བསམ་པའི་དད་པ་ཆུང་ཆུང་ཞིག་སྐྱེས་པ་དེ་ལའང་སངས་རྒྱས་བཅོམ་ལྡན་འདས་ཀྱིས་མདོ་རང་ནས་དྲི་བ་གསུངས་ནས།
    དེ་ལ་འབྲས་བུ་ཡོང་གི་རེད་བས་ཟེར་དྲི་བ་བཏང་ན། དེ་ཡང་མ་འོངས་པ་ལ་མཐར་ཐུག་གི་འབྲས་བུ་དང་བཅས་པ་ངེས་པར་འབྲས་བུ་ཐོབ་རྒྱུ་ཡོད་པ་ཡིན་གསུངས་ནས་ཞལ་བཞེས་གནང་ཡོད་རེད་ལ།
    འབྲས་བུ་ཐོབ་རྒྱུ་ཡོད་པ་དེའང་ཞལ་བཞེས་གནང་བ་ཙམ་མ་ཡིན་པ་དཔེར་ན་རིག་པའི་སྒོ་ནས་བསམ་ན་ཡང༌།
    དེ་ལྟ་བུ་ཡི་དང་པོ་ང་རང་ཚོ་ལ་དད་པ་དང༌། མོས་གུས་ཀྱི་བག་ཆགས་ཡོད་མ་རེད། ཡོད་མ་རེད་དེ་ཡིན་ན་ཡང་ཏོག་ཙམ་སེམས་ཀྱི་གཏིང་ནས་དད་པའི་བག་ཆགས་འདྲ་པོ་ཞིག་བྱུང་ནས་དེས་སེམས་ཀྱི་གཏིང་དུ་ས་བོན་འདྲ་པོ་ཞིག་ཆགས་ཚར་བ་རེད་ལ།
  122: ཕལ་ཆེར་ཡག་པོ་ཡིན་པ་འདྲ་བསམ་པའི་ཐེ་ཚོམ་འདྲ་པོ་ཞིག་གིས་བག་ཆགས་རྒྱུད་ལ་སྐྱེས་པ་རེད་ལ།
    དེ་མ་འོངས་པ་ལ་རིམ་བཞིན་འཕེལ་ནས་མཐར་ཐུག་གི་འབྲས་བུ་དེ་འདྲ་ཐོབ་རྒྱུ་ཡོད་པ་ཞིག་ཡིན་པའི་ཕྱིར་ན།
    ཐ་ན་དེ་ཙམ་ཡང་སྐལ་པ་བཟང་པོ་ཁྱད་པར་དུ་འཕགས་པ་མཐར་ཐུག་གི་འབྲས་བུ་དངོས་སུ་ཐོབ་ཏུ་རུང་བ།
    ཐོབ་རྒྱུ་ཡོད་པ་འདྲ་པོ་ཞིག་རེད་ལ། ང་རང་ཚོ་དངོས་སུ་དམ་པའི་ཆོས་ཀྱི་སྒོ་ལ་ཞུགས། དམ་པའི་ཆོས་ཉམས་སུ་ལེན་པ་ལ་སྐལ་པ་བཟང་པོ་ཡིན་པ་བཤད་མ་དགོས་པ་ཡིན་པའི་ཕྱིར་ན་ག་དུས་ཡིན་ན་ཡང་སེམས་ལ་དགའ་བ་དང་སྤྲོ་བ་སྐྱེས་པ་མ་གཏོགས།
    ང་རང་གིས་ཆོས་ཉམས་སུ་ལེན་ཐུབ་ཀྱི་མི་འདུག །ང་རང་གིས་ཆོས་ཉམས་སུ་ལེན་པ་དེ་དོན་མེད་རེད་བསམ་པ་འདྲ་པོའི་སེམས་སྤོབས་པ་ཞུམ་པ་འདྲ་པོ་རྩ་བ་ནས་བྱེད་རྒྱུ་ཡོད་མ་རེད།
    ཡང་སྐབས་སྐབས་ལ་སྐྱོན་ཞིག་ཡོང་སྲིད་ཀྱི་རེད་ལ། ག་འདྲ་ཡོང་གི་རེད་ཟེར་ན། དཔེར་ན་ང་རང་གིས་སློབ་སྦྱོང་ཡག་པོ་བྱས་ཡིན།
    ཡག་པོ་ཤེས་སོང༌། ཉམས་ལེན་ཡང་ཡག་པོ་བྱས་ཡིན་བསམ་པའི་སྐབས་སྐབས་ལ་ང་རང་གཞན་དང་མི་འདྲ་བ་ཞིག་ཡིན་བསམ་པའི་ང་རྒྱལ་འདྲ་པོ་ཡང་སྐྱེས་སྲིད་ཀྱི་རེད།
    དེ་སྤྱིར་བཏང་གི་ཉམས་ལེན་ཡག་པོ་བྱེད་ཐུབ་པ་དང༌། སློབ་སྦྱོང་ཡག་པོ་བྱེད་ཐུབ་པ་དེ་སྐལ་པ་བཟང་པོ་རེད།
    ཡིན་ཡང་ང་རྒྱལ་སྐྱེས་པ་དེ་ཏོག་ཙམ་ཡག་པོ་མ་རེད། ང་རྒྱལ་གྱི་གོང་བུ་ལ་ཡོན་ཏན་གྱི་ཆུ་མི་ཆགས་ཟེར།
  123: ང་རྒྱལ་ཅན་དེ་དཔེར་ན་རྡོག་རྡོག་འདྲ་པོ་ཞིག་ལ་ཆགས་ཀྱི་ཡོད་རེད། ང་རྒྱལ་མེད་ན་ཡར་ཀོང་ཀོང་འདྲ་པོ་ཞིག་ཆགས་ཀྱི་ཡོད་རེད་ལ།
    ཀོང་ཀོང་གི་ནང་དུ་ཆུ་བླུག་ན་དེའི་ནང་ལ་བསྡད་ཀྱི་རེད། རྡོག་རྡོག་གི་སྟེང་དུ་ཆུ་བླུགས་ན་ཆུ་ག་ཚད་བླུགས་ན་ཡང་ཁོ་རང་རྡོག་རྡོག་དེ་སྐམ་པོ་རེད་འགྲོ་ཡི་རེད་མ་གཏོགས་བརླན་པ་རྩ་བ་ནས་རེད་ཐུབ་ཀྱི་ཡོད་མ་རེད་ལ།
    དཔེ་དེ་བཞིན་དུ་ང་རྒྱལ་གྱི་གོང་བུ་དེས་ཐོས་བསམ་བྱེད་པའི་འབྲས་བུ་ཡང་ཡག་པོ་ཡོང་གི་ཡོད་མ་རེད།
    སྒོམ་པ་བྱེད་པའི་འབྲས་བུ་ལ་ཡང༌། སྤྱིར་བཏང་གི་ཐོས་བསམ་སྒོམ་གསུམ་བྱེད་པ་ལ་འབྲས་བུ་མེད་པ་ཡོང་གི་མ་རེད་དེ།
    ཡིན་ན་ཡང་ང་རྒྱལ་གྱིས་ཏོག་ཙམ་བར་ཆད་བྱེད་ཀྱི་ཡོད་རེད། དེའི་ཕྱིར་ན་ང་རང་ཚོས་དམ་པའི་ཆོས་ལ་སློབ་སྦྱོང་བྱེད་པ་དང༌།
    དམ་པའི་ཆོས་ལ་ཉམས་ལེན་གནང་བ། དེ་ཚོ་ཡང་སེམས་ཏེ་ད་ལྟ་རྒྱལ་སྲས་དངུལ་ཆུ་ཐོགས་མེད་ཀྱིས་གསུངས་པ་ནང་བཞིན།
    ང་རང་གི་སེམས་དེ་ང་རྒྱལ་སྤངས་ནས་དམན་སར་ཟིན་པས་ང་རང་གིས་ཤེས་པ་དེ་ཡང་འདང་གི་མ་རེད།
    ང་རང་གིས་ཤེས་པ་དེས་འགྲིག་གི་མ་རེད། ང་རང་གིས་ཉམས་ལེན་བྱེད་པ་དེ་ཙམ་གྱིས་འགྲིག་གི་མ་རེད་བསམ་པའི་སེམས་ང་རྒྱལ་བཅག་ནས་བསྐྱར་དུ་མཐར་ཐུག་གི་འབྲས་བུ་རྫོགས་པའི་སངས་རྒྱས་བཅོམ་ལྡན་འདས་ཀྱི་གོ་འཕང་མ་འཐོབ་ཀྱི་བར་དུ་བརྩོན་འགྲུས་མི་ལྷོད་པ་སྟེ།
    མཐར་ཐུག་གི་འབྲས་བུ་མ་ཐོབ་ཀྱི་བར་དུ་ཐོས་བསམ་སྒོམ་གསུམ་གང་ལའང་བརྩོན་འགྲུས་མི་ལྷོད་པ་ཞིག་བྱེད་དགོས་ཀྱི་ཡོད་རེད།
  124: ཡང་སྐབས་སྐབས་ལ་ཏོག་ཙམ་སྐྱོན་ཡོང་སྲིད་ཀྱི་རེད་ལ་སྐྱོན་ག་རེ་ཡོང་གི་རེད་ཟེར་ན།
    དཔེར་ན་ང་རང་ཚོ་ཁ་ཤས་ཀྱིས་གནས་སྐབས་ཙམ་ལ་བསམ་ནས་ང་རང་གིས་ལོ་དེ་ཙམ་ཞིག་ལ་ཉམས་ལེན་བྱས་ཡིན།
    དེ་ལ་དམིགས་བསལ་གྱི་ཉམས་ལེན་བྱས་པ་ལ་བརྟེན་ནས་གདིང་འདྲ་པོ་འདི་འདུག་བསམ་པ་གང་ཡང་ཐོབ་མ་སོང༌།
    དེ་བཞིན་དུ་ང་རང་གིས་སློབ་སྦྱོང་ལོ་མང་པོ་བྱས་ཡིན། ཡིན་ན་ཡང་ང་རང་གིས་འདི་ཤེས་སོང་བསམ་པ་ཞེ་དྲག་བྱུང་མ་སོང༌།
    དེ་གང་ཡིན་ནམ་གཅིག་བྱས་ན་ང་རང་གིས་བྱུང་མེད་པ་འདྲ། གཅིག་བྱས་ན་དམ་པའི་ཆོས་ཁོ་རང་ལ་ཡང་ནུས་པ་ཞེ་དྲག་མེད་པ་འདྲ་བསམས་པའི་ཐེ་ཚོམ་འདྲ་པོ་ཡང་ཡོང་སྲིད་ཀྱི་རེད།
    རེད་དེ་ཡིན་ན་ཡང་དམ་པའི་ཆོས་ལ་བརྟེན་ནས་ཡོང་གི་མ་རེད། ག་རེ་རེད་ཟེར་ན། དམ་པའི་ཆོས་དེ་སྔོན་མ་སྟོན་པ་རྫོགས་པའི་སངས་རྒྱས་བཅོམ་ལྡན་འདས་ནས་བཟུང་སྟེ་ད་ལྟའི་བར་དུ་ལོ་ཉིས་སྟོང་ལྔ་བརྒྱ་ལྷག་ཙམ་རིང་ལ་མཁས་པ་ཤེས་རབ་ཆེན་པོ་དང་ལྡན་པས་དཀའ་སྤྱད་གནང་ནས་ཡིད་ཆེས་སྐྱེས་བསྡད་པ་ཞིག་དང༌།
    བརྩོན་འགྲུས་ཅན་གྱི་གྲུབ་ཐོབ་ཆེན་པོ་དེ་ཚོས་ཉམས་ལེན་གནང་ནས་འབྲས་བུ་ཐོབ་བསྡད་པ་དེ་འདྲ་ངོ་མ་བྱུང་བ་རེད་མ་གཏོགས་འདི་ག་རྨོངས་དད་འདྲ་པོ་མ་རེད།
    དེའི་ཕྱིར་ན་དམ་པའི་ཆོས་ལ་བརྟེན་ནས་བསླུ་བ་བྱས་པ་ཡོང་གི་ཡོད་མ་རེད། མ་རེད་དེ་ཡིན་ན་ཡང་རང་རང་སོ་སོས་ཉམས་ལེན་བྱེད་པའི་སྐབས་སུ།
    སྐབས་སྐབས་ལ་ཏོག་ཙམ་ནོར་བ་འདྲ་པོ་དང༌།
  125: དེ་ཡག་པོ་མེད་པ་འདྲ་པོ་དེ་འདྲ་ཡོང་གི་ཡོད་རེད། ཡང་ན་སྐབས་སྐབས་ལ་ཀུན་སློང་གི་སྟེང་ནས་སྐྱོན་ཏོག་ཙམ་ཤོར་གྱི་ཡོད་པ་ཡིན་པ་དང༌།
    ཡང་ན་བརྩོན་འགྲུས་ཀྱི་སྟེང་ནས་ཏོག་ཙམ་སྐྱོན་ཤོར་གྱི་ཡོད་པ་ཡིན་པ་དང་། ཡང་ན་ང་རང་ཏོག་ཙམ་ང་རྒྱལ་འདྲ་པོ་དེ་འདྲའི་སྐྱོན་ཤོར་གྱི་ཡོད་པ་གང་ཡིན་ན་ཡང་རུང་སྟེ།
    ཏོག་ཙམ་ང་རང་གི་ཉམས་ལེན་གྱི་སྟེང་ནས་ཏོག་ཙམ་མ་འདང་བ་འདྲ་པོ་ཞིག་དང༌། སྐྱོན་ཆགས་པ་ཞིག་རེད་ལ།
    རང་གིས་ཡག་པོ་བརྟག་དཔྱད་བྱས་ནས་ང་རང་ལ་སྐྱོན་ག་འདྲ་འདུག་ལྟ་དགོས་རེད་མ་གཏོགས། སྐྱོན་དེ་ཆོས་ཀྱི་སྟེང་དུ་བཞག་པ་འདྲ་པོ་དང༌།
    དེ་སྐྱོན་དེ་གཞན་ཞིག་གི་སྟེང་དུ་ཡོད་པ་འདྲ་པོ་དེ་འདྲ་མ་ཡིན་པ། ཁ་སེང་གོང་དུའང་ཞུས་པ་བཞིན་དུ།
    རང་གིས་འཁྲུལ་པ་རང་གིས་མ་བརྟགས་ན། །ཆོས་པའི་གཟུགས་ཀྱིས་ཆོས་མིན་བྱེད་སྲིད་པས། །ཟེར་བ་དེ་རང་གི་འཁྲུལ་པ་དེ་རང་གིས་བརྟག་དཔྱད་བྱེད་དགོས་ཀྱི་རེད་ལ།
    དེ་ཕྱིར་རྒྱུན་དུ་རང་གི་འཁྲུལ་པ་ལ་བརྟགས་ནས་སྤོང་བ་རྒྱལ་སྲས་ལག་ལེན་ཡིན་གསུངས་པ་ནང་བཞིན།
    ང་རང་གིས་ང་རང་ལ་ཡག་པོ་བརྟག་དཔྱད་བྱས་ནས་ང་རང་གིས་ཀུན་སློང་ག་འདྲ་བྱེད་ཀྱི་འདུག །ང་རང་གིས་བརྩོན་འགྲུས་ག་འདྲ་བྱེད་ཀྱི་འདུག
    །ང་རང་གིས་ཉམས་ལེན་ག་འདྲ་བྱེད་ཀྱི་འདུག །ང་རང་ལ་ནོར་བ་ག་འདྲ་ཡོང་གི་འདུག །ང་རང་གི་མ་ནོར་བ་དེ་ག་འདྲ་ཡོང་གི་འདུག་ཡག་པོ་བརྟག་དཔྱད་བྱས་ན་རིམ་པས་རིམ་པས་སྐྱོན་གང་མཐོང་བ་དེ་རིམ་པས་རིམ་པས་སྤངས།
  126: ང་རང་གི་སེམས་སྤོབས་པ་ཞུམ་པ་མ་ཡིན་པ་སྐྱོན་དེ་ང་རང་ཚོས་སྤངས་ཐུབ་ཀྱི་རེད། ང་རང་ཚོ་ལ་སྐྱོན་ཡོད་སྲིད་ཀྱི་རེད་དེ།
    སྐྱོན་ཡོད་སྲིད་ན་ཡང་སྐྱོན་དེ་ང་རང་ཚོས་སྤངས་ཐུབ་ཀྱི་རེད། དེ་བཞིན་དུ་ང་རང་ཚོར་ཡོན་ཏན་མེད་པ་ཡང་ཡོང་སྲིད་ཀྱི་རེད་དེ།
    ཡོན་ཏན་མེད་ན་ཡང་ང་རང་ཚོ་སེམས་ཅན་གང་ག་སུ་ཡིན་ན་ཡང་བདེ་བར་གཤེགས་པའི་སྙིང་པོས་ཁྱབ་བསྡད་པ་ཡིན་པའི་ཕྱིར་ན་ཡོན་ཏན་ཐོབ་ཐུབ་ཀྱི་རེད་ལ།
    དེའི་ཕྱིར་ན། དེ་ལ་སེམས་སྤོབས་པ་ཞུམ་པ་འདྲ་པོ་དང༌། སེམས་པ་སྐྱོ་བ་འདྲ་པོ་རྩ་བ་ནས་བྱེད་ཉན་གྱི་མ་རེད།
    དེ་བཞིན་དུ་ཡང་སྐབས་སྐབས་ལ་ཏོག་ཙམ་དོགས་པ་འདྲ་པོ་དང༌། ཐེ་ཚོམ་འདྲ་པོ་སྐྱེས་བ་དེ་ང་རང་གིས་ཏོག་ཙམ་ཉམས་ལེན་བྱེད་པའི་སྐབས་སུ་མ་བྱུང་བ་རེད་ལ།
    མ་བྱུང་བ་དེ་ཡང་སྔགས་བགྲངས་ཚུལ་མ་དག་པ་འདྲ་པོ་དང༌། ཡང་ན་ཕྱག་རྒྱ་འདྲ་པོ་ཕྲན་ཙམ་ནོར་སོང་བ་འདྲ་པོ་ལ་སྐྱོན་ཆེན་པོ་ཆགས་ཀྱི་རེད་བསམས་པའི་འཇིགས་སྐྲག་འདྲ་པོ་ཡོང་གི་རེད་དེ།
    ཡིན་ན་ཡང་དེ་ཚོ་ལ་སྐྱོན་ཞེ་དྲག་ཆགས་ཀྱི་མ་རེད། གནས་སྐབས་ནོར་བ་ཆུང་ཆུང་ལ་གང་ཡང་སྐྱོན་བྱེད་ཀྱི་མ་རེད་ལ།
    ནོར་བ་དེ་གཙོ་ཆེ་བ་འདྲ་པོ་ཞིག་རང་གི་ཀུན་སློང་དང༌། བརྩོན་འགྲུས་དང༌། དད་པ་དང༌། མོས་གུས་དང༌།
    དམ་པའི་ཆོས་ལ་ཡིད་ཆེས་ལ་སོགས་པ་དེ་ཚོ་དཔེ་གལ་ཆེ་བ་རེད། དེ་བཞིན་དུ་ང་རང་ཚོ་སྙིང་སྟོབས་སྐྱེས་པ་དེ་གཙོ་ཆེ་བ་ཡིན་པའི་ཕྱིར་ན་གཙོ་བོ་སེམས་ཡག་པོ་བྱས་ནས་ཉམས་ལེན་གནང་ན་འབྲས་བུ་མ་ཐོབ་པ་རྩ་བ་ནས་ཡོང་གི་མ་རེད་གསུངས་པ་རེད།
  127: བརྩམས་པའི་དགེ་བ་བྱང་ཆུབ་བསྔོ་བ་ནི། ཞེས་གསུངས་ཏེ། དེའི་རྗེས་སུ་བཟོད་པ་གསོལ་བ་དང༌།
    དགེ་བ་བསྔོ་བ་དེ་བསྟན་བཅོས་ཀྱི་མཇུག་ལ་དེ་འདྲ་གནང་ཡོད་རེད་ལ། དེ་ལྟར་དུ་ང་རང་ཚོ་ཡང་ང་རྒྱལ་སྤངས་དགོས་ཀྱི་ཡོད་པ་དང༌།
    དུས་རྒྱུན་དུ་ང་རྒྱལ་སྤངས་ན་དགོས་པ་ཆེན་པོ་ཡོད་པ་ཞིག་དང༌། རང་རང་སོ་སོའི་རྩ་བ་དེ་ཡང་རང་ཉིད་གཅིག་པུའི་དོན་དུ་མ་ཡིན་པ།
    མ་རྒན་འགྲོ་བ་ནམ་མཁའི་མཐའ་དང་མཉམ་པའི་སེམས་ཅན་ཐམས་ཅད་ལ་ཕན་པ་དང་བདེ་བའི་ཆེད་དུ་ཡིན་བསམས་པ།
    བསྔོ་བས་རྒྱས་བཏབ་དགོས་ཀྱི་ཡོད་པའི་གདམས་ངག་དེ་བསྟན་པ་རེད་ལ། དེ་ལ་ཡང་དགེ་བ་བསྔོ་བའི་སྐབས་སུ་ཁ་ཤས་ཀྱིས་བསམས་ན།
    ང་རང་གིས་དགེ་བ་བསགས་པ་དེ་བསྔོས་བཞག་ན་ང་རང་ལ་གང་ཡང་ཡོང་གི་མ་རེད་བསམ་པའི་འཇིགས་སྐྲག་འདྲ་པོ།
    ཡང་ཁ་ཤས་ཀྱིས་བསམས་ན་ང་རང་གི་དགེ་བ་དེ་བསྔོས་ན་མི་གཞན་དག་ཅིག་ལ་ཕན་ཐོགས་ཆེན་པོ་ཡོང་གི་རེད་བསམས་པ་ལྟ་བུ་ཡོང་གི་རེད་དེ་ཡིན་ནའང་དེ་མ་རེད་ལ།
    ང་རང་ཚོ་དངོས་གནས་སེམས་ཅན་གྱི་དོན་བསྒྲུབ་པའི་སྙིང་སྟོབས་འདྲ་པོ་ཞིག་གི་ཆེད་དུ་དགེ་བ་དེ་བསྔོ་ཡི་ཡོད་རེད།
    དགེ་བ་དེ་བསྔོས་ནས་སྙིང་སྟོབས་བསྐྱེད་པ་ཙམ་རེད་མ་གཏོགས་རྩ་བ་ནས་ཕན་གྱི་མ་རེད་པས་ཟེར་ན།
    གནས་སྐབས་ལ་དེ་ཙམ་ཕན་གྱི་མ་རེད་དེ། ཡིན་ནའང་རིམ་པས་རིམ་པས་རང་གི་དགེ་བ་དེ་བསྔོ་བ་ལ་བརྟེན་ནས།
    གདུལ་བྱ་གཞན་དག་གི་དོན་བསྒྲུབ་ཐུབ་པའི་ཆེད་དུ་སྙིང་སྟོབས་བསྐྱེད།
  128: སྙིང་སྟོབས་བསྐྱེད་པ་ལ་བརྟེན་ནས་གདུལ་བྱ་གཞན་དག་གི་དོན་བསྒྲུབས་ཐུབ་པ། གདུལ་བྱ་གཞན་དག་གི་དོན་བསྒྲུབས་ཐུབ་པ་ལ་བརྟེན་ནས་རང་གི་དགེ་བའི་རྩ་བ་ཐམས་ཅད་གོང་དུ་སྤེལ་ཐུབ་པ།
    རིམ་པས་རིམ་པས་མཆོག་དང་ཐུན་མོང་གི་དངོས་གྲུབ་ཐོབ་ཡོང་བའི་སྐབས་སུ་གདུལ་བྱ་གཞན་གྱི་དོན་རྒྱ་ཆེན་པོ་བྱེད་ཐུབ་པ་ཡོང་གི་རེད་ལ།
    མི་ཕན་པ་ཡང་མ་རེད། དེའི་ཕྱིར་ན། ད་ལྟ་སྐབས་འདི་ན་ཡང་བསྔོ་བ་དང་སྨོན་ལམ་དེ་རྒྱས་བཏབ་པ་གནང་ཡོད་རེད།
    དེ་གསུངས་དུས་དེ་ལ་དེ་ལས་བྱུང་བའི་དགེ་བས་འགྲོ་བ་ཀུན་ཟེར་བ་དེ་ལྟར་དུ་བསྟན་བཅོས་གསར་དུ་བརྩམས་པ་ལ་བརྟེན་ནས་དགེ་བས་འགྲོ་བ་ཀུན་དོན་དམ་དང་ཀུན་རྫོབ་བྱང་ཆུབ་ཀྱི་སེམས་མཆོག་གིས་སྲིད་དང་ཞི་བའི་མཐའ་ལ་མི་གནས་པའི་སྤྱན་རས་གཟིགས་མགོན་དེ་དང་མཚུངས་པར་ཤོག་གསུངས་ནས།
    སྨོན་ལམ་གྱི་གཙོ་བོ་འདྲ་པོ་དེ་ལ་གདུལ་བྱ་སེམས་ཅན་ཐམས་ཅད་འཕགས་པ་སྤྱན་རས་གཟིགས་དང་མཚུངས་པ་ཞིག་ཡོང་བར་ཤོག
    །ང་རང་གིས་བསགས་པའི་དགེ་བའི་རྩ་བ་དེ་ལ་བརྟེན་ནས་སེམས་ཅན་ཐམས་ཅད་འཕགས་པ་སྤྱན་རས་གཟིགས་དང་མཚུངས་པར་ཤོག་བསམས་པའི་སྨོན་ལམ་བརྒྱབ་པ་རེད།
    འཕགས་པ་སྤྱན་རས་གཟིགས་དང་མཚུངས་པ་ཟེར་མཁན་དེ་དོན་དག་ག་འདྲ་ཞིག་རེད་ཟེར་ན། དེ་ནི་དང་པོ་སྙིང་རྗེ་ཡིས་ཞི་བ་ལ་མི་གནས་པ་དང༌།
    ཤེས་རབ་ཀྱིས་སྲིད་པ་ལ་མི་གནས་པ་དེ་སྲིད་ཞི་གཉིས་ཀྱི་མཐའ་ལ་མི་གནས་པར་འཕགས་པ་སྤྱན་རས་གཟིགས་ས་ཆེན་པོ་ལ་བཞུགས་པའི་བྱང་ཆུབ་སེམས་དཔའ་གདུལ་བྱ་སེམས་ཅན་གྱི་དོན་མཛད་པ།
  129: སངས་རྒྱས་ཐམས་ཅད་ཀྱི་འཕྲིན་ལས་བསྒྲུབ་པ་པོ་ཡིན་པ་དེ་ལྟ་བུ་ཞིག་ཡོང་བར་ཤོག་གསུངས་ནས་གསོལ་བ་བཏབ་གནང་བ་རེད།
    དེ་ལྟ་བུ་སྲིད་ཞི་གཉིས་ཀྱི་མཐའ་ལ་མི་གནས་པ་དེ་ཐབས་གང་ལ་བརྟེན་ནས་ཡོང་ཐུབ་ཀྱི་ཡོད་རེད་ཟེར་ན།
    དོན་དམ་པའི་བྱང་ཆུབ་ཀྱི་སེམས་བསྐྱེད་པ་ལ་བརྟེན་ནས་ཤེས་རབ་ཕུན་སུམ་ཚོགས་པ་དང་ལྡན་ནས་སྲིད་པའི་མཐའ་ལ་མི་གནས་པ་དང༌།
    ཀུན་རྫོབ་བྱང་ཆུབ་ཀྱི་སེམས་རིན་པོ་ཆེ་ལ་བརྟེན་ནས་སྙིང་རྗེ་ཆེན་པོ་སྐྱེས་ཏེ་ཞི་བའི་མཐའ་ལ་མི་གནས་པ་སྟེ་མདོར་ན་ང་རང་གིས་བསགས་པའི་དགེ་བ་དེ་སེམས་ཅན་གྱི་དོན་དུ་བསྔོ།
    སེམས་ཅན་དེ་རྣམས་གནས་སྐབས་ཀྱི་དབང་དུ་བྱས་ན་ཀུན་རྫོབ་དང༌། དོན་དམ་པའི་བྱང་ཆུབ་ཀྱི་སེམས་རིན་པོ་ཆེ་དེ་གོང་ནས་གོང་དུ་འཕེལ་ནས་སྐྱེས་པ།
    མཐར་ཐུག་གི་དབང་དུ་བྱས་ན་སྲིད་པ་ཁམས་གསུམ་འཁོར་བ་དང༌། ཞི་བ་མྱ་ངན་ལས་འདས་པའི་མཐའ་གཉིས་ལ་མི་གནས་པའི་འབྲས་བུ་ཐོབ་སྟེ་འཕགས་པ་སྤྱན་རས་གཟིགས་དང་མཚུངས་པར་ཤོག་གསུངས་ནས་སྨོན་ལམ་བརྒྱབ་པ་རེད།
    དེའི་མཇུག་ཏུ་ཅེས་པ་འདི་རང་གཞན་ལ་ཕན་པའི་དོན་དུ་ལུང་དང་རིག་པ་འབྲེལ་བའི་བཙུན་པ་ཐོགས་མེད་ཀྱིས་དངུལ་ཆུ་རིན་ཆེན་མདོ་རུ་སྦྱར་བའོ་གསུངས་ནས་རྒྱལ་སྲས་ལག་ལེན་སོ་བདུན་མ་དེ་གྲུབ་པ་རེད།
